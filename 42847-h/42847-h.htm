<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Storia della guerra della independenza degli Stati Uniti di America, vol. 2, di Carlo Botta
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
.center {text-align: center; text-indent: 0;}
.title {text-align: center; font-size: 110%; margin-top: 1.5em; margin-bottom: 1.5em;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 2em;}
h1 + p {margin-top: 6em;}
h2 {font-size: 140%; margin-top: 1em; margin-bottom: 2em;}
h3 {font-size: 120%;}

hr {width: 70%; margin-top: 1em; margin-bottom: 1em;}

a.tag {vertical-align: .3em; font-size: .8em; font-style: normal;
  font-weight: normal; text-decoration: none; padding-left: .1em;
  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes p {padding: 0 1em;}
.footnotes a {text-decoration: none;}

.sidenote {position: absolute; right: 92%; clear: right; font-size: 90%;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.pad4 {margin-top: 4em;}
.pad2 {margin-top: 2em;}

.xx-small {font-size: 50%;}
.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.xx-large {font-size: 150%;}
.g {letter-spacing: .2em;}
.smcap {font-variant: small-caps;}

table {margin: auto;}
#indice {width: 80%; line-height: 1em; margin-top: 2em;}
#indice td {margin-left: 1em; text-indent: -1em;}
#indice td.pag {text-align: right; vertical-align: bottom; white-space: nowrap;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

    </style>
  </head>
<body>

<div class="titlepage">
<h1>
<span class="small">STORIA DELLA GUERRA</span>
<br />
<span class="x-small">DELLA INDEPENDENZA</span>
<br />
<span class="xx-small">DEGLI</span>
<br />
STATI UNITI DI AMERICA
</h1>

<p class="small">
SCRITTA DA
</p>

<p class="large g">
CARLO BOTTA
</p>

<p class="pad4">
VOLUME SECONDO
</p>

<p class="pad4 large">
MILANO
</p>

<p class="small g">
PER ANTONIO FONTANA
</p>

<p class="x-small">
M.DCCC.XXVII
</p>
</div>

<div class="somm">
<p class="center">
<span class="x-large">TAVOLA DELLE COSE</span><br />
CONTENUTE<br />
<span class="large">NEL TOMO SECONDO</span>
</p>

<table id="indice" summary="">
 <tr>
  <td><a href="#quinto"><span class="smcap">Libro Quinto</span></a></td> <td class="pag"><i>pag.</i> 3</td>
 </tr>
 <tr>
  <td><i>Sommario</i> — Sito di Boston. Condizione dei due eserciti. Le province fanno apparecchj di guerra. Presa di Ticonderoga. Guerra di Boston. Battaglia di Breed's-hill. Nuovo congresso in Filadelfia. Giorgio Washington eletto capitano generale. Si conduce al campo di Boston. Il congresso fa nuovi ordini pell'esercito. Elogio patetico del dottor Warren. Il congresso fa provvisioni di pecunia. Assicura gl'Indiani. Suo manifesto. Solennità religiose per muovere i popoli. Dicerìa del congresso al popolo inglese. Altra al Re della Gran-Brettagna. Altra al popolo irlandese. Sua lettera ai Canadesi. Vicende nel Canadà. Risoluzione del congresso intorno gli accordi proposti da lord North. Articoli di lega tra le province proposti dal congresso. I governatori regj si oppongono ai disegni dei popolari, e notabili effetti, che ne seguono. Il Massacciusset incomincia a tentar l'independenza. Ma le altre province vanno a rilento. Guerra guerriata presso Boston. Gravi difficoltà, in cui si trova Washington. Gage ha lo scambio nell'Howe pel capitanato generale delle genti inglesi. Ardire degli Americani in sul mare. Strettezze di Howe. Invasione del Canadà. Magnanimità di Montgommery. Presa di Monreale. Mirabile impresa condotta a fine da Arnold. Assalto di Quebec. Morte di Montgommery.</td> <td>&nbsp;</td>
 </tr>
 <tr>
  <td><a href="#sesto"><span class="smcap">Libro Sesto</span></a></td> <td class="pag">168</td>
 </tr>
 <tr>
  <td><i>Sommario</i> — Condizione delle Sette in Inghilterra. Mala contentezza dei popoli. I ministri accattano soldati in Germania. Parlamento convocato. Disegni della Francia. Disegni dei ministri inglesi. Dicerìa del Re al Parlamento. Gravi battoste, che ne seguono. Prevalgono i ministri. Commissarj in sui perdoni. Guerra di Boston. Gl'Inglesi sforzati a votarlo. Nuovi romori nella Carolina Settentrionale. Successi prosperi del congresso sul mare. Guerra canadese. Lodi di Montgommery. Disegni degl'Inglesi contro la Carolina Meridionale, e feroce assalto dato da essi al Forte Moultrie. Strana condizione dell'America. I popoli vi si dispongono all'independenza, e per quali cagioni. Il congresso pone il partito dell'independenza. Orazione di Riccardo Enrico Lee in favor dell'independenza. Orazione di Giovanni Dickinson contro la medesima. Il congresso chiarisce l'independenza. Esultazioni dei popoli.</td> <td>&nbsp;</td>
 </tr>
 <tr>
  <td><a href="#settimo"><span class="smcap">Libro Settimo</span></a></td> <td class="pag">276</td>
 </tr>
 <tr>
  <td><i>Sommario</i> — I regj assaltano con grand'apparato di guerra l'America. Abboccamento per gli accordi. Rotta di Brooklin. Nuovo abboccamento per gli accordi. I regj s'impadroniscono della città di Nuova-Jork. I Forti Washington e Lee vengono in poter loro. Corrono vittoriosi la Cesarea. Pericolo di Filadelfia. I regj s'arrestano sulla Delawara. Lee fatto prigione. Guerra indiana. Guerra canadese. Virtù del congresso, e di Washington nell'avversa fortuna, e deliberazioni loro per ristorarla. Facoltà dittatoria conceduta a Washington; ed in qual modo la usa. Maneggi del congresso presso il governo di Francia. Vi manda Franklin. Qualità di quest'uomo. La fortuna d'America risorge a Trenton, e come. Prudenza, e valore maraviglioso di Washington. Howe dopo varie mosse abbandona la Cesarea. S'imbarca alla Nuova-Jork per portar la guerra altrove.</td> <td>&nbsp;</td>
 </tr>
</table>

<p class="center large">
FINE DELLA TAVOLA
</p>
<hr />
</div>

<div class="chapter">
<p>
<span class="pagenum"><a id="Page_1"></a>[1]</span>
</p>

<p class="title">
<span class="xx-large">STORIA</span>
<br /><br />
<span class="small g">DELLA</span>
<br /><br />
<span class="large">GUERRA AMERICANA.</span>
</p>

<h2 class="pad4"><a id="quinto"></a>
LIBRO QUINTO
</h2>

<p>
<span class="sidenote">1775</span>
</p>

<p>
Giace Boston nel mezzo della provincia di Massacciusset
su d'un tratto di terra, il quale congiunto
essendo col continente per mezzo di una strettissima
lingua, che chiamano l'istmo, si allarga per dar luogo,
e ricevere tutta l'ampiezza della città. Questo
tratto ha una figura irregolare, ritirandosi in dentro
qua e là, per formare seni di mare, o sporgendo in
fuori per fare promontorj. In su d'uno di questi seni,
volto ad oriente, si trova il porto per ogni sorta
di navi sì da guerra, che da commercio molto opportuno.
Verso tramontana la Terra si divide in due
parti a guisa quasi di due corna, delle quali quella
che guarda verso greco chiamano punta di Hudson,
e quella che è volta a maestro punta di Barton. A
<span class="pagenum"><a id="Page_2"></a>[2]</span>
dirimpetto di queste due punte osservasi un'altra penisola,
che da una grossa Terra, la quale vi si trova
in quella parte che guarda verso Boston, piglia il
nome di Charlestown, e si congiunge col continente
per mezzo di un istmo molto stretto, che chiamano
pure col nome di Charlestown. Tra le due punte di
Hudson e di Barton, e tra quella di Charlestown,
s'insinua il mare formando uno stretto braccio circa
un mezzo miglio largo, e va a dilatarsi e fasciare
dall'altra parte tutta la costa occidentale della penisola
di Boston. In questa cala mettono varie riviere,
delle quali le principali sono la Muddy, la
Carlo e la riviera Mistica, o sia riviera di Medford.
Poco lungi dall'istmo di Boston il continente sporge
in fuori, e forma un lungo promontorio, che si distende
per la dritta verso levante, e forma quasi
un'altra penisola, abbenchè si congiunga al continente
con un istmo molto più largo di quelli di Boston,
e di Charlestown. Lo chiamano l'istmo ed il
promontorio di Dorchester. Tanto la penisola di Charlestown,
quanto quella di Dorchester sono così vicine
a quella, sulla quale è situato Boston, che sta in
mezzo all'una e all'altra, che le batterie poste su
quelle possono coi tiri loro arrivare alla città. La
quale cosa tanto più facilmente si può fare, in quanto
che vi sono nelle due mentovate penisole monticelli
molto a quest'uopo convenevoli. Imperciocchè uno
ve ne ha su quello di Charlestown, il quale chiamano
Breed's-hill, che sta a sopraccapo del borgo di Charlestown,
e guarda molto da vicino la città di Boston;
ed un altro si trova più indietro verso l'istmo, e
perciò da Boston più lontano, che ha il nome di
Bunker's-hill. E medesimamente su quello di Dorchester
vi sono le alture, che portano questo stesso nome,
<span class="pagenum"><a id="Page_3"></a>[3]</span>
ed un'altra, che chiamano Nook's-hill, la quale
è posta sopra uno sprone, che la penisola forma verso
Boston. Il seno poi di mare, pel quale si va al porto,
è cosperso di molte isolette, delle quali le più
principali sono quelle di Noddles, di Thompson, del
Governatore, l'Isola Lunga, e quella del Castello.
A ponente della città di Boston sulla riviera di Carlo
è situato il grosso borgo di Cambridge, ed a ostro
in rimpetto dell'istmo quello di Roxbury. Adunque
l'esercito americano coll'ala sua sinistra teneva la
riviera Mistica, ed impediva il passo per l'istmo di
Charlestown; il grosso aveva i suoi alloggiamenti a
Cambridge, e l'ala diritta, che stanziava a Roxbury,
teneva in rispetto il presidio dalla parte dell'istmo
di Boston, acciò per questo, ch'era fortificato assai,
non isboccasse, e facesse correrie nel paese.
</p>

<p>
In questa situazione rispettivamente si trovavano i
due eserciti nemici; ma la condizione loro era molto
l'una dall'altra diversa pel numero e la qualità dei
combattenti, per le opinioni, per la perizia nei fatti
di guerra, per le armi, per le munizioni e per le vettovaglie.
Erano gli Americani molto superiori di numero;
ma questo numero era a continua variazione
soggetto; imperciocchè non essendosi ancora quella
severità di disciplina presso di loro introdotta, che
tanto è necessaria al buon ordine ed alla stabilità degli
eserciti, i soldati andavano e venivano come loro
pareva meglio; e nuova gente ognidì sottentrava a
quella, che lasciava l'oste. Abbondavan nel campo
loro ogni sorta di vettovaglie, e specialmente i vegetabili
cotanto necessarj alla sanità dei soldati. Ma
scarsissime erano le armi, avendo in tutto sedici pezzi
d'artiglierie da campo, delle quali a mala pena sei
potevano convenientemente adoperarsi. Quelle di bronzo,
<span class="pagenum"><a id="Page_4"></a>[4]</span>
ch'eran poche, eran di piccola portata. Ne avevano
però alcune grosse di ferro con tre o quattro
bombarde e obici, con qualche scarsa provvisione
di palle e di bombe. Ma di polvere difettavano assai,
essendo che, fatta la veduta nei fondachi pubblici,
se ne trovarono soltanto ottanta due mezzi barili,
abbenchè una certa quantità si poteva dalle vicine
Terre ottenere; ma questa anche sì poca, che
sarebbe stata di breve logorata. Di archibusi abbondavano,
ma non di comune calibro, ciascuno avendo
portato il suo. Gli maneggiavano con maravigliosa destrezza,
e perciò erano attissimi a far l'uffizio di
soldati leggieri e di stracorridori; ma nelle battaglie
giuste avrebbero fatto cattiva pruova. Abiti comuni
non avevano, nè riposte per le vettovaglie, e
vivevano di giorno al dì, come Dio la mandava. Ma
in su quei primi calori ogni cosa abbondava, portandone
le genti all'intorno molto sollecitamente. Moneta
non avevano, se non poca; ma sì biglietti di
credito, che io quel tempo valevan tant'oro. Gli uffiziali
erano mal pratichi, eccettuati quei pochi, i
quali avevan le guerre anteriori vedute. Eran essi
eziandio dai proprj soldati mal conosciuti, non essendo
ancora le compagnie ben ferme, e andando soggette
a continuo cambiamento. Gli ordini male si osservavano;
ognuno voleva comandare e far a modo
suo; pochi obbedire. In somma, se si salvano alcuni
pochi reggimenti, che in certe province erano stati
da capitani esperti ammaestrati, il rimanente era un
esercito tumultuario. Ma a tutte queste cose sopperiva
la pertinacia delle menti loro, il calor delle parti,
l'opinione, che tutti avevano grandissima, della giustizia
della causa loro, i conforti dei Capi e dei ministri
della religione, i quali in ciò non mancavano
<span class="pagenum"><a id="Page_5"></a>[5]</span>
all'uffizio loro, esortando giornalmente quelle genti
già molto di per sè stesse inclinate all'entusiasmo
ed alle cose religiose, di persistere, di star forti in
una impresa, che a Dio piaceva, ed a tutti gli uomini
diritti e dabbene. Con questi deboli apparati,
e con questo grande animo incominciarono gli Americani
una guerra, che ogni cosa annunziava dover
riuscire aspra, lunga ed ostinata. E si poteva ben
prevedere, che ove fossero costanti stati, quantunque
avessero ad esser perdenti in sui principj, dovevano
tuttavia alla fine vincer la pruova; imperciocchè
conservando quel coraggio, ed acquistando la disciplina
e la scienza della guerra, non era da dubitare,
non i soldati loro diventassero finalmente in
ogni parte uguali ad altri qualsivolessero.
</p>

<p>
Dall'altro canto agl'Inglesi abbondavano tutte
quelle provvisioni, che all'esercizio della guerra si
appartengono. Perciocchè di cannoni e di ogni altra
sorta d'artiglierie, di archibusi eccellenti, di polveri
e di ogni maniera d'armi avevano non che abbondanza,
dovizia. Eran tutti soldati espertissimi, usi
alle fatiche ed ai pericoli; serbavan gli ordini, ed
avevano imparato da lungo tempo l'arte difficile, e
sì necessaria nella guerra, di obbedire. Si ricordavano
delle segnalate pruove fatte altre volte in servigio
della patria loro, pugnando contro le più agguerrite
nazioni del mondo. E quello, che molto accresceva
di fermezza a quell'esercito, ciò era, che
combattevano sotto le insegne del Re; dal che suole
più riscaldarsi la opinion dell'onor militare; ed avevano
ad incontrare un nemico, il quale tenuto era
ribelle; il che suol dare oltre il coraggio una certa
concitazion d'animo più forte del coraggio stesso.
Volevano dell'affronto di Lexington vendicarsi, e non
<span class="pagenum"><a id="Page_6"></a>[6]</span>
potevano recarsi nell'animo, che potessero questi
Americani resister loro, nè abbandonar l'opinione,
concetta della codardia di quelli, attribuendo il successo
di Lexington ai luoghi difficili ed alla moltitudine
dei nemici. Credevano, che quando venuto si
fosse ad un bel fatto, ad una battaglia giusta, non si
ardirebbono di mostrare il viso. Ma però prima che
arrivassero gli ajuti, che si aspettavano dall'Inghilterra,
era gioco forza si contenessero, essendo a paragone
sì pochi, che non arrivavano ad un terzo dei
loro nemici. Incominciavano intanto a difettar grandemente
di carnaggio e di ogni specie di camangiare,
usando gli Americani grandissima diligenza, perchè
dai vicini luoghi non ne fossero portati dentro la
città. E sebbene avessero gl'Inglesi il mare libero e
molti navilj sottili, dalle Terre della Nuova-Inghilterra
non potevano alcuna cosa procacciarsi, avendo
gli abitatori sgombrati i bestiami alle parti interne
della provincia, e dall'altre colonie potevano poco
e nulla ottenere di buon grado, nè volevano usar la
forza, per non esser quelle ancora chiarite ribelli.
Perciò si viveva in Boston in grandissime angustie,
essendo le carni salate divenute l'unico cibo sì del
presidio, che dei cittadini; perciò gl'Inglesi ardevano
di desiderio, che arrivassero i rinforzi d'Inghilterra
per poter fare qualche rilevata pruova, e sbrigarsi
dalle difficoltà, nelle quali si ritrovavano.
</p>

<p>
Siccome i Bostoniani privi di vettovaglie proprie
non avevano donde trarre gli alimenti loro, se non
se dai magazzini del Re, così gli assedianti anche per
questo effetto usavano ogni più attenta opera, perchè
di fuori non ne fossero portate, sperando, che
il difetto delle vettovaglie indurrebbe finalmente il governatore
al acconsentire, che quelli uscissero dalla
<span class="pagenum"><a id="Page_7"></a>[7]</span>
città, o che almeno le bocche disutili, donne e fanciulli,
avrebbero ottenuto la licenza di partirsene. La
qual cosa i provinciali parecchie volte, e con molta
instanza richiesta avevano. Ma il governatore malgrado
gli stretti termini, in cui si trovava rispetto alla difficoltà
di pascere l'esercito, stava molto alla dura,
considerando gli abitanti, come altrettanti statichi per
assicurare la città ed il presidio, temendosi, che i
provinciali volessero dar la battaglia, e di quella impadronirsi
a stormo. Della qual cosa però non vi era
pericolo nissuno, nonostante che ne facessero correr
la voce a bello studio. Imperciocchè i Capi loro consideravan
molto bene, quali perniziosi effetti prodotti
avrebbe nell'opinione generale, e di quanto si sarebbero
gli animi raffreddi, se l'assalto si fosse tentato
infelicemente in quel primo periodo della guerra. E
che avesse a riuscir a buon fine, si aveva poca speranza,
stantechè le fortificazioni sull'istmo erano molto
formidabili, e dall'altre parti si poteva poco frutto
aspettare, essendo gl'Inglesi padroni del mare, ed
avendo in pronto un numeroso navilio. Ma finalmente
il generale Gage, stretto dalla necessità, e volendo
anche cavar le armi dalle mani dei cittadini, sul conto
dei quali non istava senza molta apprensione, dopo
una lunga pratica tenuta col Consiglio della città consentì
ad un accordo, col quale si stabilì, che rendendo
le armi e deponendole a Faneuil-Hall, od in
altro luogo pubblico, avrebbero coloro, che volessero,
la facoltà di andarsene, dove meglio piacesse
loro con tutte le robe loro; intendendosi però, che
le armi fossero restituite in tempo opportuno. Si accordò
ancora, che trenta carri avrebber la facoltà
di entrare in Boston per prendervi le cose appartenenti
ai fuorusciti, e che a questo medesimo fine
<span class="pagenum"><a id="Page_8"></a>[8]</span>
fornirebbe l'ammiraglio le navi necessarie. In sulle
prime l'accordo si osservò da una parte e dall'altra
fedelmente. Gli abitanti deposero le armi, e Gage
concedeva le licenze. Ma poco dopo, o ch'egli non
volesse privarsi del tutto degli statichi, o che temesse,
siccome si divulgò, che i nemici covassero il disegno
di metter fuoco alla città, tostochè le persone
a lor fedeli abbandonata l'avessero, o qualunque altra
cagione, che il movesse, trovato il pretesto, che
a quei che andavan fuori pei bisogni degli affezionati
alla causa reale, erano fatte soperchierie, incominciò
a non voler più permettere le uscite. Del che si levò
fra i Bostoniani ed i provinciali, che stavano all'intorno,
un romore grandissimo. Ciò nonostante il governatore
persisteva nella sua risoluzione. Finalmente,
come per bella forza concedeva di nuovo la uscita ad
alcuni con condizione però, lasciassero dietro di sè
le masserizie; il che riuscì ad essi di non poco danno
e scomodo. Molti di coloro, ch'erano stati soliti a
vivere con tutti gli agi della vita, ora si trovavan ridotti
per causa di questo rigor nuovo del generale
nella mancanza di tutte le cose. Si disse ancora, e ciò
par molto probabile, ch'egli per certa crudeltà che
non può a patto nissuno scusarsi, nel concedere i passaporti
usasse a bella posta di sceverare le famiglie,
separando le mogli dai mariti, i padri dai figliuoli, i fratelli
dai fratelli, dei quali alcuni ottenevan la facoltà
di andarsene, ed altri costretti erano a rimanere. I
poveri e gl'infermi furon tutti lasciati sortire. Ma anche
qui successe una cosa barbara, la quale se non
fu fatta a bello studio, doveva almeno a bello studio
impedirsi; e questa fu, che fra gli ammalati furon
lasciati uscire quelli, ch'erano presi dal vajuolo,
malattia mortalissima in America ed in altrettanto
<span class="pagenum"><a id="Page_9"></a>[9]</span>
orrore tenuta, in quanto la peste stessa nelle regioni
dell'Asia e dell'Europa. Questo malanno si appiccò
tosto, e fece un danno incredibile fra i provinciali.
</p>

<p>
Mentre queste cose si facevano intorno e dentro
la città di Boston, le altre province si apparecchiavano
con grande sforzo alla guerra. La città medesima
della Nuova-Jork, nella quale abbondavano più,
che in qualunque altra gli amici dell'Inghilterra, e
che fin allora aveva sì modestamente proceduto, udite
le novelle del fatto di Lexington, si commosse grandemente,
e fece la determinazione di accostarsi alle
altre colonie. Deliberarono i Jorchesi di abbracciare
le risoluzioni fatte dal congresso generale, ed in quelle
persistere, finchè non fossero nei termini dell'antica
costituzione ritornati. Scrissero una lettera molto
risoluta al Gran Consiglio della città di Londra, la
quale si era mostrata favorevole alla parte delle colonie,
mandandogli, che tutte le calamità, che la
guerra civile accompagnavano, non avrebbero potuto
sforzare gli Americani ad acconsentire alle voglie della
Gran-Brettagna, e che questa era la disposizione degli
animi, che si osservava dalla Nuova-Scozia sino alla
Giorgia. Aggiungevano, facessero i Londinati gli estremi
sforzi per ristorar la pace fra le due parti dell'impero;
ma che in quanto ad essi non avrebber
mai potuto la tirannide ministeriale sopportare. Gli
abitanti si preparavano tutti alle armi con grandissima
contenzione, i libertini per contrastare alle mire
inglesi; i leali, che non eran pochi, o per non ardirsi
di andar contro il temporale, o per impedire i
disordini, o per poter pigliare, stando in sull'armi,
le prime occasioni per mostrarsi. Ma siccome la città
di Nuova-Jork è tutta esposta dalla parte del mare,
e che non si poteva molta speranza avere di difenderla
<span class="pagenum"><a id="Page_10"></a>[10]</span>
contro gli assalti di un'armata inglese, così
determinarono di anticipare il tempo, ed insignorirsi
delle munizioni e delle armi, che nei magazzini reali
si ritrovavano. Si allontanarono anche le donne ed
i fanciulli dal luogo del pericolo. Il che fatto si preparavano
alle difese, e nel caso, ch'essi non avessero
potuto resistere alle forze nemiche, stabilirono,
cosa orribile a dirsi, ma nelle guerre civili non rara,
d'incendiar la città.
</p>

<p>
Nella Carolina Meridionale si sperava universalmente,
che il perseverare nelle risoluzioni contro il
commercio inglese avrebbe piegato il governo a risoluzioni
meno rigorose. Ma si ebbero nel medesimo
giorno le novelle degli aspri statuti del Parlamento,
in cui si combattè la battaglia di Lexington, della
quale vi si ebbe avviso pochi dì appresso. Rimasero
i Caroliniani attoniti e paurosi, conoscendo benissimo,
a quanto pericolo si mettessero a voler fare
guerra contro la Gran-Brettagna così potente sugli
apparati navali, essendo le coste loro per tutta la
lunghezza di dugento miglia accessibili a cotali armi,
e non avendo in pronto nissune o poche armi,
o munizioni da guerra, o abiti da soldato, o navi,
o danaro, o uffiziali pratichi dell'arte della milizia.
Non erano eziandio senza molta apprensione in riguardo
ai Neri, che abbondavano nella condizione
servile in quella provincia. Questi si potevano coi
doni e colle promesse corrompere, ed indurre a por
le mani addosso ed uccidere i padroni loro in quelle
ore, in cui meno se lo aspettassero. La provincia medesima
non era stata compresa nella proscrizione parlamentare,
e non poteva senza una nota di evidente
tradigione spontaneamente entrar a parte della ribellione
e della guerra. Tuttavia non si perdettero di
<span class="pagenum"><a id="Page_11"></a>[11]</span>
animo, e fecero animosamente quelle risoluzioni, che
credettero del caso. La notte, che seguì l'avviso delle
ostilità di Lexington, corsero all'arsenale, e s'impadronirono
di tutte le armi e munizioni, che dentro
vi si trovavano, e quelle sortirono tra i soldati condotti
a' pubblici stipendj. Si convocò un congresso
provinciale, il quale sottoscrisse una lega sì fatta;
che i Caroliniani si unissero tra di loro con tutti i
vincoli dell'onore e della religione per difendere il
paese loro contro qualsivoglia nemico; si tenessero
pronti a marciare quandunque e dovunque i congressi,
o generale o provinciale, avessero creduto necessario;
le vite e facoltà loro sacrificassero per mantenere
la pubblica sicurezza e la libertà; avessero per
inimici tutti coloro, che ricusassero di sottoscrivere
la lega, la quale avesse a durare, finchè una riconciliazione
conforme agli ordini della costituzione si
fosse tra la Gran-Brettagna e l'America operata. Risolvette
inoltre di levare due reggimenti di fanti, ed
uno di cavalleggieri ch'essi chiamano <i>Rangers</i>. E tale
era l'ardore dei popoli, che più uffiziali si appresentavano,
che non bisognava, e molti di questi fra
le famiglie più ricche e più riputate del paese. Si
fece parimente una gittata di biglietti di credito, i
quali in quei tempi erano da tutti con grandissima
prontezza accettati.
</p>

<p>
Nella Nuova-Cesarea il popolo, ricevute le nuove
di Lexington, s'impadronì del tesoro provinciale;
ed una parte ne destinò per dar le paghe ai soldati,
che si levavano al medesimo tempo nella colonia.
</p>

<p>
A Baltimore di Marilandia gli abitanti ponevano
le mani addosso alle munizioni da guerra, che nel
pubblico fondaco si ritrovavano, e tra le altre cose
recarono in potestà loro quindici centinaia di archibusi.
<span class="pagenum"><a id="Page_12"></a>[12]</span>
Si decretò ancora pubblicamente, si arrestasse
ogni trasporto di derrate alle isole, dove si fanno le
pescagioni, ed all'esercito ed armate inglesi, che stanziavan
a Boston.
</p>

<p>
La medesima deliberazione pigliarono i Filadelfiesi,
i quali anch'essi in ogni modo si apparecchiarono a
difendere colle armi in mano la causa, che intrapresa
avevano. Gli stessi Quaccheri, nonostanti le credenze
loro tanto pacifiche, vennero a parte del calore,
col quale gli altri cittadini concorrevano a novità.
</p>

<p>
Ma nella Virginia, colonia tanto principale ed avversa
alle prerogative inglesi, pervennero le novelle
del fatto d'armi in tempo, in cui ella era già tutta
commossa a subuglio da una causa leggiera in sè
stessa, ma, avuto riguardo ai tempi, di sommo rilievo.
Il congresso provinciale, il quale sedeva nel
mese di marzo, aveva stanziato, che si levassero in
ciascuna contea compagnie di volontarj, affine di meglio
difendere la contrada. Il governatore, ch'era
il lord Dunmore, al nome delle compagnie di volontarj
si alterò grandemente, ed entrò in sospetto di
qualche pernizioso disegno; e dubitando, volessero
impadronirsi di un pubblico magazzino, che si trovava
nella città di Williamsburgo, fe' trasportare di
notte tempo le polveri d'artiglierie dal magazzino a
bordo di una nave da guerra, che aveva gittate le
ancore in quella riviera, che essi chiamano di <i>James</i>.
All'indomani, accortisi gli abitanti del fatto, si alterarono
maravigliosamente, corsero all'armi, e si
assembrarono a calca, facendo segni di volere, o di
amore o di forza, fosser loro restituite le polveri. Si
aspettava qualche gran male. Ma il Consiglio della città
s'interpose, e, frenando il tumulto, chiese per lettere
pubbliche al governatore la restituzione. Si querelarono
<span class="pagenum"><a id="Page_13"></a>[13]</span>
con parole gravi della ricevuta ingiuria, e dimostrarono
i pericoli, che soprastavano da una ribellagione
dei Neri, della quale se ne avevano avuti
poco prima, e parecchie volte non dubbj indizj. Rispose
il governatore, che le polveri erano state levate,
perchè si era udito di una imminente sedizione
nella contrada; ch'esse s'erano trasportate di notte
tempo per non sollevar gli animi; che si maravigliava
bene che si fosser levati in armi; che in questo stato
di cose non credeva prudente consiglio di mettere in
mano loro le polveri. Affermò finalmente, che nel
caso di una ribellione dal canto dei Neri, sarebbero
restituite. Le cose si quetarono. Solo essendosi la sera
sparsa la voce, che i soldati della nave da guerra si
accostavano armati alla città, di nuovo trasse il popolo
in arme, e stette attento tutta la notte, come
se aspettasse l'assalto.
</p>

<p>
Il governatore non sapendo, o non volendo accomodarsi
alla condizione de' tempi si mostrò oltre modo
alterato a queste popolari sommosse. Ei si lasciava
uscir di bocca certe minacce, che sarebbe stato molto
più opportuno il tacere. Accennava, che avrebbe inalberata
la bandiera reale, francati i Neri ed armati
contro i padroni loro; cosa egualmente imprudente
che barbara, e lontana da ogni specie di civiltà; che
avrebbe distrutta la città, e vendicato ad ogni modo
l'onore suo e quello della Corona. Queste parole non
solo sollevarono a gran sospetto tutta la colonia, ma
eziandio ingenerarono grande abborrimento contro il
governo. In tal modo ogni accidente anche di poco
momento, e perfino la mala tempera, e gli animi incomposti
e rotti degli uffiziali, che l'Inghilterra aveva
preposti alle faccende dello Stato in America, contribuivano
ad accelerar il corso delle cose a quel fatal
<span class="pagenum"><a id="Page_14"></a>[14]</span>
termine, al quale già tendevano pur troppo di
per sè stesse.
</p>

<p>
Intanto molte adunate popolari si andavano facendo
in tutte le contee della provincia, nelle quali si condannavano
aspramente la presura delle polveri e le
minacce del governatore. Ma quei della contea di Hannover,
e di alcune altre circonvicine contrade non
istettero contenti alle parole. Pigliate le armi, avendo
per condottiere l'Enrico, uno dei deputati al congresso
generale, marciarono contro la città di Williamsburgo
a fine, come pubblicavano, non solo di
ottenere la restituzione delle polveri, ma ancora per
sicurare il pubblico tesoro contro i tentativi del governatore.
Cento cinquanta de' più spediti erano già
arrivati presso la città, quando si appiccò una pratica,
la quale si terminò in concordia; ma gli animi
erano ingrossati, e si temeva ad ogni tratto un'altra
sommossa. Tuttavia i contadini se ne tornarono quietamente
alle case loro.
</p>

<p>
Il governatore affortificò nel miglior modo che seppe
il suo palazzo, circondandolo di artiglierie, e mettendovi
dentro un presidio di soldati di marina. Mandò
un bando, col quale chiarì ribelli l'Enrico ed i
suoi seguaci. Attribuì con aspre parole (cosa troppo
imprudente ed indegna di coloro, che tengono i magistrati,
i quali non debbono nell'esercizio dell'uffizio
loro lasciarsi all'ira trasportare) le presenti commozioni
alla disaffezione dei popoli, ed al desiderio
loro di far rivoltar lo Stato. La qual cosa accrebbe
gli sdegni, e troncò le speranze d'ogni bene.
</p>

<p>
In mezzo a questi disgusti tra i popoli di Virginia
ed il governatore, successe un accidente, che gl'incitò
maggiormente, il quale fu, che siccome il dottor
Franklin quelle dell'Hutchinson, così qualche altra
<span class="pagenum"><a id="Page_15"></a>[15]</span>
persona quelle lettere del Dunmore scritte intorno
agli affari spettanti al suo uffizio, trovò modo di sottrarre
dalle scritture del ministro, al quale erano in
Londra commesse le cose dell'America, e le aveva ai
Capi virginiani inviate. Venute a notizia del pubblico,
si levò un romore incredibile contro il governatore,
siccome quegli, che avesse scritto cose false ed
ingiuriose alla provincia. Così ogni mutua confidenza
era perduta; così ogni bruscolo che passava era creduto
un gran che; le cose indifferenti si trasformavano
in cattive, e le cattive si avvelenavano per la
vicendevole nimistà.
</p>

<p>
In mezzo a tutti questi travagli, i quali se non che
davano animo ai popoli, e contro il governo gli aizzavano,
non importavano però molto per sè stesse
alla somma delle cose, una rilevata impresa fu tentata
dagli uomini del Connecticut. La strada, che conduce
dalle colonie inglesi nel Canadà, è quasi tutta
posta sui fiumi e laghi, che tra queste due contrade
s'incontrano, andando per la diritta da ostro a tramontana.
Quei, che intraprendono un tale viaggio,
incominciano a montar a ritroso il fiume del Nort
sino al Forte Edoardo, d'onde, o pigliando la destra
via arrivano a Skeenesborough, Forte situato
presso le sorgenti del Wood-Creek; o voltandosi alla
stanca pervengono al Forte Giorgio, posto all'origine
del lago, che si distingue collo stesso nome. Gli uni
e gli altri montati sulle navi, i primi pel Wood-Creek,
i secondi pel lago Giorgio si conducono a
Ticonderoga, nel qual luogo questi due laghi si congiungono
insieme per formare il lago Champlain, così
chiamato dal nome di un governatore francese, che
vi affogò dentro. Pel lago Champlain, e quindi per
la riviera Sorel, che nasce da quello, e che ne è
<span class="pagenum"><a id="Page_16"></a>[16]</span>
l'emissario, si arriva nel gran fiume San Lorenzo,
e per questo a seconda nella città di Quebec. È posta
adunque Ticonderoga presso il congiungimento di queste
acque tra il lago Giorgio e quello di Champlain.
Essa è perciò un luogo molto importante, per essere
posto nelle fauci, e quasi nel liminare stesso del Canadà,
e chi ne è padrone può impedir il passo dal
Canadà alle colonie, o da queste a quella provincia.
Quindi è, ch'era stata con molta diligenza fortificata
dai Francesi, dimodochè gl'Inglesi durarono
a' tempi della precedente guerra non poca fatica per
impadronirsene, e nella contesa fu versato molto sangue
da ambe le parti. Considerarono adunque i Capi
di questa fazione, che furono i due colonnelli Easton
e Allen, di quanta importanza fosse il preoccupare
questa chiave di entrata e d'uscita, primachè vi fossero
fatte dagl'Inglesi le difese, o vi avessero mandato
un conveniente presidio. Conciossiachè a quei
tempi di pace, avendosi nissun sospetto di lontana,
non che di vicina guerra, i governatori del Canadà
non avevano fatte provvisioni a Ticonderoga, dimodochè
rimaneva con debolissimo presidio. Egli era evidente,
che volendo il governo inglese proseguir la
guerra contro le sue colonie avrebbe mandati eserciti
nel Canadà per inviargli poscia per la via di Ticonderoga
a ridosso di quelle. Si sapeva inoltre, che
questa Fortezza e quella di Crown-Point, che giace
un po' più sotto sul medesimo lago di Champlain,
erano munitissime di artiglierie, delle quali gli Americani
stavano in grandissimo bisogno. Oltre a ciò era
una cosa di non poca importanza, che in su quelle
prime mosse si facesse qualche segnalata pruova per
dar maggior animo ai popoli tumultuanti. Fu dunque
questa impresa molto bene considerata nel principio,
<span class="pagenum"><a id="Page_17"></a>[17]</span>
e con molta prudenza condotta nei mezzi, ed ebbe
quel fine, che si doveva aspettare. Mirava il consiglio
loro principalmente ad assalire il nemico sprovveduto,
e perciò determinarono di procedere con molta
segretezza; poichè se i comandanti di Ticonderoga e
di Crown-Point avessero avuto qualche sentore della
cosa, avrebbero tosto dalla vicina Fortezza di San Giovanni
fatti venire i presidj. L'istesso congresso generale,
che a quei dì si assembrava in Filadelfia, non
ne ebbe avviso, temendo i congiurati in tanto numero
dei membri di quello, che qualcheduno non
tenesse credenza. Per sovvenire ai bisogni dell'impresa,
l'assemblea di Connecticut fece un accatto di diciotto
centinaia di dollari (egli è un dollaro cinque
franchi, e qualche soldo più). Provvedevansi segretamente
polvere e palle, e tutti gli arnesi da involar
la Terra; si faceva con gran prestezza la mossa delle
genti a Casteltown, Terra posta sulle rive del Wood-Creek
per a Ticonderoga. Erano la maggior parte abitatori
delle Montagne Verdi, e perciò chiamati nella
lingua loro <i>i figliuoli delle verdi montagne</i>; tutta gente
animosa, arrisicata ed usa ai pericoli. I condottieri
erano oltre l'Allen e l'Easton, i colonnelli Brown e
Warner, ed il capitano Dickinson. A questi si era
accozzato a Casteltown il colonnello Arnold, che veniva
dall'oste di Boston. Costui nato con un ingegno
smisurato, con una mente inquieta, e di una intrepidezza
piuttosto maravigliosa, che rara, aveva di per
sè stesso fatto il medesimo pensiero. Tanta era la
convenienza dell'impresa e l'ardire di quei Capi americani.
Si era a questo fine indettato colla congregazione
di sicurezza di Massacciusset, la quale lo aveva
chiamato colonnello coll'autorità di levar soldati, e
con questi di far l'impresa di Ticonderoga. Arrivò
<span class="pagenum"><a id="Page_18"></a>[18]</span>
egli in questo mezzo a Casteltown. Gli parve cosa
nuova l'essere preoccupato. Ma siccome non era uomo
da rimanersi per un po' di stizza; e che nissuna cosa
più grata gli poteva accadere, che l'occasion di menar
le mani, si acconciò cogli altri, ed acconsentì,
quantunque cosa molto ostica gli paresse, a porsi sotto
i comandi dell'Allen. Ponevano le scolte in su tutte
le vie per impedire, non trapelasse qualche fumo della
loro venuta a Ticonderoga. Arrivavano di notte sulla
riva del lago Champlain opposta a Ticonderoga. E
siccome la principale speranza di fornire quest'impresa
era riposta nella prestezza, superate tosto le
difficoltà del tragitto, Allen e Arnold pigliavan terra
dall'altra parte vicino al Forte. Si spinsero avanti
l'uno e l'altro, ed in sul far dell'alba vi entrarono.
Procedendo per la strada coperta, arrivarono sulla
spianata. Quivi gridarono ad alta voce gli evviva loro,
e menarono gran gazzarra. Il presidio che dormiva,
risvegliatosi, trasse. Ne seguì una baruffa coi calci degli
archibusi e colle bajonette. Escì fuori il comandante
del Forte, ed Easton avendogli detto, che egli era
prigioniero dell'America, non la sapeva capire, e andava
dicendo: <i>che vuol dir questo?</i> Deposero le armi,
e tutto fu posto in potestà dei vincitori. Si trovarono
in Ticonderoga da 120 pezzi d'artiglierie di bronzo
da sei a ventiquattro libbre di palla, parecchj obici
e bombarde, palle e bombe di ogni maniera, ed ogni
sorta di munizioni. Essendo poscia le genti, che erano
rimaste sull'altra riva, traghettate e congiuntesi colle
prime, se ne mandò tosto una parte alla volta di
Crown-Point, perchè se ne impadronissero, dove vi
era un presidio di pochi soldati. La cosa riuscì facilmente.
Vi si trovarono meglio che cento bocche
di artiglierie.
</p>

<p>
<span class="pagenum"><a id="Page_19"></a>[19]</span>
Ma l'impresa degli Americani non sarebbe stata
compita, se non ottenevano essi soli il dominio del
lago. La qual cosa non potevano sperare, fintantochè
non si fossero impadroniti di una corvetta da guerra,
che gl'Inglesi tenevano presso il Forte di San Giovanni.
Determinarono di armare un grosso giunco,
al quale essi danno il nome di <i>Schooner</i>, di cui
avrebbe avuto il comando Arnold, mentrechè Allen
avrebbe condotta la gente sulle piatte, che servono
ad uso di navigare su quei laghi. Soffiando il vento
da ostro, la nave di Arnold lasciò dietro di sè le piatte,
e sopraggiungendo all'improvviso sulla corvetta, il
comandante della quale a tutt'altro pensava, fuori
che a questo, Arnold se ne fece padrone. E come
se il cielo volesse con un evidente segno dar favore
a queste prime fazioni degli Americani, il vento,
che poco prima spirava dall'ostro, trapassò repentinamente
a tramontana, ed in men, che non fa
un'ora, se ne tornava Arnold sano e salvo colla corvetta
predata, e col suo giunco a Ticonderoga.
</p>

<p>
Lo stesso evento sortirono le cose degli Americani
a Skeenesborough, essendosi insignoriti di questa Fortezza,
ed avendo acquistato molte minute artiglierie,
che si trovavan dentro, e fatto prigioniero il presidio.
Allen, essendosegli in tal modo arrese le Fortezze,
vi pose presidio di soldati, e vi deputò per
castellano Arnold. Ei se ne tornò nel Connecticut.
Questo esito ebbe la prima impresa tentata dagli Americani
sui confini loro settentrionali. Essa è stata di
somma importanza, e sarebbe anche stata in progresso
di maggiore per la somma di tutta la guerra,
se queste Fortezze, che sono lo scudo e l'antemurale
delle colonie, fossero state ne' tempi che seguirono,
<span class="pagenum"><a id="Page_20"></a>[20]</span>
con eguale prudenza e valore difese, coi quali state
erano acquistate.
</p>

<p>
Ma presso a Boston le cose andavano molto strette.
Gli Americani ponevano ogni industria, per impedir
le vettovaglie agl'Inglesi, e questi ogni sforzo facevano
per procacciarsene. Il che dava luogo a frequenti
abboccamenti tra l'una parte e l'altra. Uno di questi,
che fu uno dei più grossi, successe intorno le
isole di Noddes e di Hog, poste tutte a due nella
cala di Boston a greco di questa città, la prima rimpetto
a Winnesimick, e la seconda rimpetto e vicino
a Chelsea. Essendo queste due isole abbondanti di
strame e di bestiami erano di molta utilità agl'Inglesi,
i quali vi andavano spesso a foraggiare. I provinciali
determinarono d'impedirgli, portando via i
bestiami, e distruggendo quanto strame potessero. La
qual cosa mandarono ad effetto, non però senza gran
contrasto dalla parte dei regj. I provinciali vennero
di nuovo sopra l'isola di Noddes, e predarono molto
bestiame sì grosso che minuto. L'istesso operarono
alcuni giorni dopo in su quelle di Pettick e di Deer.
In tutti questi fatti dimostrarono gli Americani grandissimo
ardire, ed in maggior confidenza entrarono
di sè stessi. La guernigione di Boston, che già pativa
di viveri, ne pruovò un incomodo ed un danno
gravissimo.
</p>

<p>
Queste fazioni furono annunziatrici di un'altra di
troppo maggior momento, che seguì pochi giorni dopo.
Erano arrivati in Boston gli ajuti dall'Inghilterra,
i quali col presidio formavano in circa un esercito
di dieci in dodicimila soldati, tutta buona e fiorita
gente. Eranvi medesimamente giunti tre generali
di buon nome, e questi erano Howe, Clinton e Burgoyne.
<span class="pagenum"><a id="Page_21"></a>[21]</span>
La contenzione degli animi e l'aspettazione
erano grandissime da ambe le parti. Gl'Inglesi ardevano
di desiderio di levarsi dal viso la macchia di
Lexington, non potendo tollerare nelle menti loro,
che gli Americani avessero le spalle loro vedute. Non
potevano pensare senza sdegno, che i soldati del Re
britannico, i quali avevano dato tanti esempj di valore,
fossero ora dentro le mura di una città strettamente
assediati. Volevano ad ogni modo con qualche
bel tratto mostrare la superiorità loro sopra le
bande raunaticce degli Americani non essere una vana
credenza. Bramavano soprattutto di por fine con una
rilevata impresa a questa vituperosa guerra, soddisfacendo
ad un tempo alla gloria loro, all'aspettazion
della patria, agli ordini, ai desiderj ed alle promesse
dei ministri. Del che sovrastava loro anche una
stretta necessità pel difetto delle vettovaglie, che ogni
dì diventava maggiore, e sarebbe fra poco tempo divenuto
intollerabile. E se pure dovevano nell'impresa
lasciar la vita, amavano meglio morire di ferro che
di fame. Da un altro canto non erano gli Americani
meno cupidi di venirne ad un giusto cimento, sperando
dalle già fatte cose e dalla fidanza nuova, che
presa avevano, di vincere la pruova. Stando le cose
in questo stato, i capitani inglesi non si restavano di
andar considerando, qual fosse il miglior consiglio
per istrigarsi dalle difficoltà loro, e per uscire alla
campagna. Due erano le vie da poter saltar fuori.
Una di far impeto dall'istmo di Boston, assaltare i
nemici affortificati a Roxbury, e, superatigli, correre
il paese dalle parti della contea di Suffolk. L'altra
era, traghettato il braccio di Charlestown ed attraversata
la penisola di questo nome, sboccare per
l'istmo, e cacciando i nemici, che occupavano le
<span class="pagenum"><a id="Page_22"></a>[22]</span>
alture tra Willis-Creek e la riviera Mistica, distendersi
dalla parte di Worcester. Il generale Gage aveva
da qualche tempo avuto il pensiero di tentare la prima
di queste imprese, avendo per le fortificazioni dell'istmo
di Boston, in caso di mal successo, la ritirata
libera alle spalle. Gli Americani avendone avuto odore
il dì medesimo, che si doveva mandare ad effetto,
stettero molto avvisati. O sia questa, ovvero altra più
vera cagione, che svolgesse il generale inglese dalla
sua risoluzione, fatto è, che nè quel giorno, nè i
seguenti non uscì. I provinciali si valsero dell'indugio,
ed affortificarono molto il luogo con palancate
e terrapieni. Vi posero anche l'artiglierie, ed ingrossarono
assai quella parte dell'esercito con farvi marciare
tutte le milizie delle Terre circonvicine. Queste
cose eseguirono con tanta sollecitudine, che il dar la
batteria da questa parte sarebbe riuscita agl'Inglesi
opera non solo malagevole, ma piena di molto pericolo.
Perciò ne abbandonarono il pensiero, e si risolvettero
a volgersi verso la penisola e l'istmo di
Charlestown. I Capi americani ne ebbero tosto avviso,
e si determinarono a voler usare ogni sforzo
per attraversare questo nuovo disegno del nemico. Per
ciò fare il miglior partito si era di affortificar gagliardamente
le alture di Bunker's-hill, le quali signoreggiano
l'entrata e l'uscita della penisola di Charlestown.
Fu ordinato al colonnello Guglielmo Prescott,
occupasse quelle con una banda di mille soldati, e
vi facesse sollecitamente le trincee. Ma qui seguì un
errore, che arrecò un presentissimo pericolo alla guernigione
di Boston, e che pose le due parti nella necessità
di venirne subitamente alle mani. Conciossiachè,
o sia per la somiglianza del nome, ovvero per
qualche altra meno nota cagione i provinciali invece
<span class="pagenum"><a id="Page_23"></a>[23]</span>
di recarsi ad occupare le alture di Bunker's-hill, e
quivi affortificarsi, si portarono più avanti nella penisola,
occuparono, ed incominciarono ad affortificare
Breed's-hill, altro monticello, che sta a sopraccapo a
Charlestown, ed è situato verso l'estremità della penisola
più vicina a Boston. Ivi con tanta prontezza
lavoravano, che quando incominciava l'alba del seguente
giorno ad apparire, avevan di già construtto
un ridotto quadrato, che poteva offerir loro una qualche
difesa contro le artiglierie del nemico. E tanto
fu il silenzio che osservarono in questa opera, che gli
Inglesi non ne ebbero nissun sospetto; finchè alle
quattro della mattina il capitano di una nave da
guerra non senza grandissima maraviglia se n'accorse,
ed incominciò a trarre colle artiglierie. Il rimbombo
fe' correre la gente a rimirare la novità del fatto. Ma
più di tutti i generali inglesi non ne potevano restare
capaci. La cosa era di troppa importanza, perchè
non cercassero cacciar di là i provinciali, od
almeno impedire che tirassero a perfezione le incominciate
fortificazioni. Imperciocchè, stando l'altura
di Breed's-hill a sopraccapo di Boston, questa città
non si sarebbe più potuta tenere, se gli Americani
avessero fatto la batteria su quel luogo eminente.
Laonde ordinarono, che si desse fuoco a tutte le artiglierie
sì della città, che delle navi da guerra e delle
batterie galleggianti, che stavano attorno alla penisola
di Boston. Ne seguì un fracasso, ed una tempesta
di palle e bombe, che si scagliavano contro le opere
degli Americani. Dava loro specialmente gran noja
una batteria piantata su d'una eminenza chiamata
Cop's-hill, che situata dentro la città medesima di
Boston le sta a cavaliero ed a rimpetto di Breed's-hill.
Ma ciò fu tutto invano. Seguitarono gli Americani a
<span class="pagenum"><a id="Page_24"></a>[24]</span>
lavorare con grandissima costanza tutto il giorno, e
verso sera avevano già tirata a buon termine una trincea,
che dal ridotto discendeva sino alle falde del
monte, anzi quasi sino alla riva della riviera Mistica;
quantunque non l'avessero potuta perfezionare per la
furia delle artiglierie nemiche. In questo frangente
non era rimasta altra speranza ai generali inglesi fuori
di quella di dare l'assalto, e snidiar di viva forza gli
Americani da quella forte positura. Ad un tal partito
non tardarono ad appigliarsi, e ne seguì il diciassette
giugno il fatto d'armi di Breed's-hill, che molti chiamano
di Bunker's-hill, molto notabile per la intrepidezza,
per non dir l'ostinazione delle due parti,
pel numero dei morti e dei feriti, e pell'effetto, ch'ei
produsse sull'opinione delle genti in riguardo al valore
degli Americani, ed all'esito probabile di tutta
la guerra. Avevano gli Americani l'ala dritta protetta
dalle case di Charlestown, la qual Terra essi occupavano,
e quella parte dell'ala medesima, che si congiungeva
al corpo della battaglia, era difesa dal ridotto
praticato sull'alture di Breed's-hill. Il corpo di battaglia
poi, e l'ala sinistra si riparavano dietro la trincea,
che scendendo dal monte si distendeva, senza
però raggiungerla, verso la riviera Mistica. Ma gli uffiziali
americani, avendo fatto considerazione, che la
parte più debole alle difese si era appunto quella
estremità dell'ala sinistra; perciocchè in questo luogo
la trincea non arrivando fino alla riviera, ed essendo
in questo luogo il terreno facile e piano, vi era pericolo,
il nemico vi penetrasse e gli assalisse alle spalle,
immaginarono di far chiuder quell'adito con due stecconati
paralelli, riempiendo di erbe l'intervallo tra
uno stecconato e l'altro. I Massacciuttesi occupavano
Charlestown, il raddotto ed una parte della trincea;
<span class="pagenum"><a id="Page_25"></a>[25]</span>
quei del Connecticut retti dal capitano Nolten, e quei
del Nuovo-Hampshire capitanati dal colonnello Stark
il rimanente della trincea medesima. Pochi momenti
prima che si venisse alle mani, arrivò con alcuni ajuti
il dottor Warren, che era stato nominato generale,
personaggio di molta autorità, ed uno dei più ardenti
difensori della causa americana. Giunse con lui anche
il generale Pomeroi. Si accostò il primo a' suoi Massacciuttesi,
ed il secondo a quei del Connecticut. Il
generale Putnam sopravvedeva il tutto, e si teneva
pronto a correre là, dove il bisogno il richiedesse. I
provinciali non avevano cavalli, non essendo ancor
giunti quei, che si aspettavano dalle province meridionali.
Di artiglierie erano forniti, se non abbondantemente,
almeno sufficientemente. Di archibusi non
mancavano, ma per altro tutti ordinarj; perciocchè
de' rigati, che hanno maggior gittata, non ne avevano,
la maggior parte però senza bajonette. Ma per maneggiargli
con destrezza, e saper trarre a mira ferma
avanzavano gli Americani ogni altro. Con questi mezzi,
con non poca speranza, ed accesi di desiderio di
combattere aspettavano la vicina battaglia. Fra mezzo
dì e un'ora, essendo il caldo grande, tutto era in
moto nel campo britannico. Una moltitudine di barche
e di battelli pieni di soldati partivano dalle rive di Boston,
e si accostavano a Charlestown. Sbarcavano a
Moreton's-point, non incontrata nissuna resistenza;
perciocchè le navi da guerra ed altri legni armati colle
artiglierie tenevano nel momento dello sbarcare i nemici
lontani, sforzandogli a rimanere nei ripari. Erano
dieci compagnie di granatieri, altrettante di fanti
leggieri, con un proporzionato numero di artiglieri,
tutti condotti dal maggior generale Howe e dal brigadiere
generale Pigot. Appena sbarcate le genti spiegavano
<span class="pagenum"><a id="Page_26"></a>[26]</span>
gli ordini loro, i fanti leggieri sulla diritta,
i granatieri sulla sinistra. Ma osservata la fortezza del
luogo, e l'ardimento che gli Americani mostravano,
Howe fe' fermar le ordinanze, e mandò a chiedere
un rinforzo. Si attelarono in due file. Il disegno loro
era, che mentre l'ala sinistra guidata da Pigot assaliva
i ribelli dentro Charlestown, il corpo di battaglia
assaltasse il raddotto, e l'ala destra composta di
fanti leggieri dovesse forzare il passo presso la riviera
Mistica, e ferire in tal modo gli Americani da' fianchi
e dalle spalle; il che avrebbe dato agl'Inglesi la vittoria
certa. Egli pare ancora, che Gage abbia avuto in
animo, sloggiati i nemici da Charlestown, di metter
fuoco alla Terra, acciocchè le fiamme ed il fumo, ingombrando
l'aria, le genti che dovevan assaltar il
raddotto, potessero essere meno nojate dai provinciali.
Adunque, ogni cosa essendo in pronto, gl'Inglesi si
movevano per andare all'assalto. I provinciali, che
dovevano difendere Charlestown, temendo, che i nemici
penetrassero tra il borgo ed il raddotto, il che
gli avrebbe tagliati fuori del rimanente dell'esercito,
si ritirarono. Gl'Inglesi entrarono nella Terra e vi appiccarono
il fuoco. In un istante, essendo le case di
legno, tutto fu in fiamme. Intanto marciavano a passo
lento contro il raddotto e la trincea, facendo alto di
quando in quando per dar tempo alle artiglierie di
seguitare e di fare qualche effetto, prima che arrivassero.
Il fumo e le fiamme di Charlestown non offrivano
loro alcuna comodità, essendo dal vento volte
alla contraria parte. Il proceder loro lento, e la chiarezza
dell'aria facevano sì, che gli Americani potevano
meglio drizzar la mira degli archibusi. Aspettavano
questi taciti l'assalto, e non traevano, volendo prima
lasciar approssimare il nemico. Ora non si potrebbe
<span class="pagenum"><a id="Page_27"></a>[27]</span>
con parole meritevolmente descrivere la terribilità di
quella circostanza. Una grossa Terra tutta avviluppata
dalle fiamme, le quali si elevavano ad una altezza
maravigliosa, e ad ogni momento crescevano, spirando
un vento fresco. La gente traeva da ogni parte per
vedere l'inusitato spettacolo, ed una contesa piena di
tanto pericolo e di tanti presagi. I Bostoniani ed i
soldati del presidio, che non avevano uffizj, erano
montati sui campanili, sui tetti e sulle alture. Le colline
ed i campi circonvicini, dai quali si poteva sicuramente
prospettare la spaventevole scena, erano
ingombri dalla gente affollata di ogni sesso, di ogni
classe e di ogni età: ognuno stava coll'animo dubbio,
secondo che a questa od a quella parte era inclinato.
Giunti gli Inglesi a tiro, gli Americani lanciarono
loro addosso un nugolo di palle. Furono sì
frequenti, sì numerosi, sì bene aggiustati i tiri, che
gli ordini degl'Inglesi ne furono scompigliati, e si
ritirarono disordinati fino al luogo dello sbarco. Alcuni
si gettarono a scavezzacollo alle navi. Molti restarono
morti sul campo di battaglia. Ora si vedevano gli uffiziali
fare ogni sforzo, parte con promesse, parte
con esortazioni e parte con minacce per inanimare i
soldati e condurgli ad un altro assalto. Finalmente
dopo molte fatiche, e non senza grande ripugnanza
pigliaron di nuovo gli ordini, ed ivano alla batteria.
Gli Americani gli aspettarono come la prima volta
a gittata, ed allora scaricaron contro un'altra simile
furia di archibusate. Gl'Inglesi, perduti molti dei loro,
e rotti gli ordini, si ritirarono a riva. In questo periglioso
momento della battaglia, Howe, morti o feriti
tutti gli uffiziali, che gli stavano all'intorno, rimase
per alcun tempo solo sul campo. In tal frangente, dal
qual dipendeva l'esito totale della giornata, dicesi,
<span class="pagenum"><a id="Page_28"></a>[28]</span>
che il generale Clinton, che stava a mirar l'evento
della battaglia dal Cop's-hill, veduta la distruzione
de' suoi, venisse in soccorso loro, e da quell'esperto
capitano, ch'egli era, con una opportunissima mossa
riformasse gli ordini e conducesse, secondato anche
dagli altri uffiziali, che prevedevano benissimo di
quanta importanza fosse all'onor inglese ed alla somma
delle cose la perdita o la vittoria, per la terza
volta i soldati allo sbaraglio. Si diè adunque la batteria
da tre parti al raddotto. Le artiglierie delle navi
non solamente proibivano ogni sorta di rinforzo,
che potesse agli Americani venire per la via dell'istmo
di Charlestown; ma eziandio scoprivano e strisciavano
all'indentro la trincea. Le artiglierie da fronte fulminavano
anch'esse; agli Americani venivano meno le
munizioni, e nuove non ne potevano sperare. Per la
qual cosa i tiri loro si rallentavano. In tale stato di
cose gl'Inglesi spintisi avanti arrivarono sul raddotto.
I provinciali privi di bajonette fecero pur anche una
ostinata difesa coi calci degli archibusi. Finalmente
essendo già pieno il raddotto di nemici, il generale
americano, suonato a raccolta, fe' ritirare i suoi.
</p>

<p>
Mentre così si travagliava sul lato sinistro e sul centro
dell'esercito inglese, i fanti leggieri avevano assalito
con molta furia la bastita imperfettamente fatta
dai provinciali a riva la riviera Mistica. Dall'un canto
e dall'altro si combattè ostinatamente; e se gagliardo
fu l'assalto, non fu debole la resistenza. Nonostante
tutti gli sforzi delle genti reali, i provinciali mantenevano
ancora in questa parte la battaglia, ed allora
solamente pensarono a ritirarsi, quando ebber veduto,
che il raddotto e la parte superiore della trincea
erano venuti in mano dei nemici. Eseguirono la ritirata
con tant'ordine, che difficilmente si sarebbe
<span class="pagenum"><a id="Page_29"></a>[29]</span>
potuto sperare da soldati, come questi erano, nuovi
e collettizj. Questa pertinace resistenza dell'ala sinistra
dell'esercito americano fu al tutto la salute del
rimanente; poichè, se essi avessero dato luogo un poco
prima, i fanti leggieri del nemico avrebbero fatto
impeto, e corso alle spalle della battaglia e dell'ala
diritta, si sarebbero queste trovate in grandissimo
pericolo. Ma i provinciali non erano ancora arrivati
al fine dei travaglj loro. La sola via di potersi ritirare,
ch'era lasciata, si era per l'istmo della penisola
di Charlestown, e gl'Inglesi avevano collocato
una nave da guerra e due batterie galleggianti, dimodochè
le palle lo rasentavano da una parte all'altra.
Tuttavia riuscirono gli Americani fuori della penisola
senza molto danno. Si fu al tempo della ritirata, che
il dottor Warren ricevè la morte. Trovandosi i suoi,
che piegavano, perseguitati aspramente dai vincitori,
sprezzato ogni pericolo, si fermò solo avanti le
file, sforzandosi di raccoglier le genti e d'incorarle
col proprio esempio. Ei gridava loro, si ricordassero
del motto scritto sulle insegne. Avevan esse da una
parte queste parole: <i>Appello al cielo</i>; e dall'altra:
<i>Qui transtulit, sustinet</i>. Il che voleva significare, che
quella Provvidenza, la quale aveva i loro antenati
condotti in mezzo a tanti pericoli in luogo di salvazione,
quella stessa avrebbe eziandio dato favore ai
discendenti loro. Un uffiziale del Re, vedutolo e conosciutolo,
fattosi dare un archibuso da uno de' suoi,
pose la mira al Warren, e lo ferì talmente, chi scrive
nella testa, e chi nel petto, ch'ei cadde morto
sul campo. Temettero gli Americani, che gl'Inglesi,
usando la vittoria, uscissero dalla penisola ed assaltassero
il principal alloggiamento, che si trovava in
Cambridge. Ma si contentarono di pigliar possesso di
<span class="pagenum"><a id="Page_30"></a>[30]</span>
Bunker's-hill, dove si fortificarono a fine di guardare
l'entrata dell'istmo contro qualche nuovo tentativo
del nemico. Avendo i provinciali il medesimo sospetto,
affortificarono Prospect-hill, che sta alla bocca
dell'istmo dalla parte della terra-ferma. Ma nè gli uni
nè gli altri osarono tentare alcuna novità, i primi per
la perdita di tanti soldati, gli altri per quella del
campo di battaglia e della penisola. Perdettero i provinciali
cinque pezzi d'artiglieria, con molti istrumenti
da fortificare e non pochi arnesi da campo.
</p>

<p>
Fu biasimato assai da alcuni il generale Howe per
aver voluto assalir gli Americani, dando la batteria
di fronte alle fortificazioni, ch'erano state fatte sul
Breed's-hill, ed alla trincea, che si distendeva verso
il mare dalla parte della riviera Mistica. Portarono opinione,
che se avesse fatto sbarcare un buon polso di
gente sull'istmo di Charlestown, il che gli poteva
agevolmente venir fatto coll'ajuto delle navi da guerra
e delle batterie galleggianti, avrebbe obbligato, senza
che bisogno fosse di venirne ad un sanguinoso combattimento,
i provinciali a ritirarsi dalla penisola. Imperciocchè
in questo modo avrebbe loro mozzata la
comunicazione col campo, che stava fuori della penisola;
e per la parte del mare non potevano sperare
di trovare rifugio, per esser questo signoreggiato
dagl'Inglesi. Così si sarebbe ottenuto l'intento di piano
e senza sangue. Dicesi, che Clinton ne abbia mosso
il partito; ma non si ottenne. Tanto era il fondamento,
che si faceva sul valore e la disciplina dei
soldati inglesi, e sulla codardia degli Americani;
delle quali cose, se la prima non era senza ragione,
la seconda era del tutto vana, e più acciecamento
di mente dinotava negl'Inglesi, che prudenza o sperienza
de' tempi. Da questo primo errore ne fu grandemente
<span class="pagenum"><a id="Page_31"></a>[31]</span>
confermato l'ardire degli Americani, debilitato
l'esercito inglese, abbattuti gli animi dei soldati,
e nacque forse la perdita finale dell'impresa.
</p>

<p>
La possessione della penisola di Charlestown non
giovò tanto ai reali, che loro non nuocesse molto
più. L'esercito loro non era tanto abbondante di genti,
che potesse senza molto disagio metter le poste
nell'istesso tempo, e guardar la città di Boston e
quella penisola. Le fatiche dei soldati si moltiplicarono
a gran pezza. Dal che ne nacquero, essendo anche
assai calda la stagione, moltissime e gravi malattie,
le quali ed impedivano grandemente, e per le
frequenti morti assottigliarono l'esercito. Al che si
debbe aggiungere, che fra i feriti gran numero passavano
di questa vita per causa degl'insoliti calori di
quel clima, e della carestia dei viveri. Così, cavatone
l'onore di aver acquistato il campo di battaglia, nissun
frutto raccolsero i vincitori da questo fatto, che
importasse alla somma della guerra; che anzi fu esso,
e nella opinione dei popoli e nella propria, siccome
pure pella forza dell'esercito, di molto detrimento.
Per lo contrario nell'oste americana, abbondando i
viveri d'ogni sorta, ed essendovi la gente avvezza al
clima, la più parte dei feriti erano a guarigione condotti,
e s'infiammarono viemaggiormente gli animi
nel desiderio della vendetta, essendo, come suole avvenire,
riscaldati i sangui dalla sparsione. Al che contribuì
anche non poco l'incendio di Charlestown, che
da una Terra fiorente e frequentissima di commercio,
era un ammassamento di ceneri e di rovine diventata.
Non potevano gli Americani riguardarla senza un
grave disdegno, e non senza esecrare i soldati europei.
</p>

<p>
Ma una perdita luttuosa dal canto loro fu quella
del generale Warren. Egli era uno di quegli uomini,
<span class="pagenum"><a id="Page_32"></a>[32]</span>
che più affezionati sono alla libertà, che alla vita;
ed altrettanto nemico dell'ambizione e della rapacità,
quanto amico alla libertà. Era di buona mente
e di felice ingegno dotato, e bellissimo favellatore,
sicchè nelle consulte private era riputato di ottimo
giudizio, e nelle pubbliche aveva grande autorità presso
i circostanti. Gli amici ed i nemici egualmente,
conosciutolo fedele e dabbene in ogni cosa, gli avevano
grandissima credenza. Avverso ai malvagi senza
sdegno, propenso ai buoni senza adulazione; affabile,
cortese ed alla mano con ognuno, fu da tutti, ed
amato santamente, e riverito senza invidia. Quantunque
anzi scarso, che no della persona, era però di
gratissimo aspetto. La donna sua, che con isviscerato
amore amava, e la quale con eguale affetto lo riconosceva,
l'aveva, poco tempo prima da questa vita
dipartendosi, lasciato vedovo e sconsolato; ed egli venendo
meno in sì memorabil giorno, ed in sì grande
uopo alla patria sua, lasciò orfani parecchj figliuoli
ancora in età fanciullesca constituiti, dei quali però
la ricordevol patria prese amorevole e diligente cura.
Così mancò alla patria ed alla famiglia sua in sì grave
frangente, e nella sua ancor verde età quest'uomo
in pace ed in guerra eccellente; e noi, per quanto ciò
fosse in facoltà nostra, seguendo l'instituto della storia,
distributrice delle lodi ai buoni, e del biasimo
ai tristi, non abbiam voluto questo altrettanto buono
che valoroso Americano defraudare di quell'onorata
ricordanza presso i posteri, che è alle sue virtù meritevolmente
dovuta.
</p>

<p>
L'impresa tentata dagl'Inglesi nel voler cacciar gli
Americani dalla penisola di Charlestown diè sospetto
a questi, che volessero dar la batteria a Roxbury, ed
insignoritisi di quel luogo, aprirsi la via alla campagna.
<span class="pagenum"><a id="Page_33"></a>[33]</span>
Indotti da questo timore i Provinciali con opera
incessante, e molto studio vi si affortificarono
vieppiù, con far nuovi puntoni qua e là alle trincee
loro, e fornendogli copiosamente di artiglierie, le quali
di fresco erano state condotte al campo. Il presidio
abbondava in munizioni da guerra, e tentava con ispessi
colpi d'artiglieria, massime con bombe, d'impedir gli
Americani dall'opera loro. Questi ebbero alcuni morti
e feriti. Parecchie case arsero in Roxbury. Ciò nonostante
continuarono a lavorare con una costanza maravigliosa.
Non si ristettero, finchè le fortificazioni
non furono condotte a quella perfezione, che desideravano,
e che poteva di sufficiente difesa servire
contro gli assalti del nemico.
</p>

<p>
I Bostoniani, veduti scacciati i loro non solo da
Breed's-hill, ma eziandio da tutta la penisola, e temendo
gl'incomodi di un assedio, che ogni cosa presagiva
dover riuscir lungo, si accesero di nuovo desiderio
di uscire dalla città, e di ritirarsi a luoghi
addentro della provincia. Per la qual cosa gli uomini
eletti della città furono dal generale Gage, pregandolo,
permettesse le uscite, ed affermando, che giusta
l'accordo fatto tutte le armi erano state dai cittadini
portate e deposte in palazzo. Ma egli, volendo
tutt'ora ritenergli, mandò un bando due giorni dopo
il fatto di Breed's-hill, col quale dichiarò, che per
molte e chiare pruove ei sapeva che numerose armi
s'erano nascoste ne' luoghi più segreti delle case con
sinistro disegno degli abitanti. Così gli rapportavano
la cosa i leali, che, considerati il valore, e la rabbia
dimostrati dai libertini in quella battaglia, temevano
di qualche accidente, e non volevano lasciarsi
uscir di mano gli ostaggi. Ma il vero si fu, che i più
avevan portate e deposte le armi, quantunque alcuni
<span class="pagenum"><a id="Page_34"></a>[34]</span>
serbate avessero in casa le migliori e le più care. Ma
il generale inglese voleva bene, che gli altri serbassero la
fede, ma non la voleva già serbar egli. Perciò rifiutò
lungo spazio le permissioni d'uscita. Ma finalmente,
crescendo dall'un canto la scarsità delle vettovaglie,
e dall'altro scemando la speranza di poter rompere
l'assedio, fu costretto a viva forza, per isgravarsi di
molte bocche disutili, concederle; abbenchè si fosse
di bel nuovo ostinato, a non voler permettere l'uscita
agli arnesi e masserizie di coloro, che se ne
andavano. Così spinto da una necessità concedeva
quello che non poteva impedire, ed una condizione
dura vi aggiungeva, altrettanto più da biasimarsi,
quanto che era del tutto inutile, e nissun fine, che
cattivo non fosse, partorir potesse. In tal guisa quegli
uomini, che della temperanza e moderazione dell'animo
si dispogliano, e che dandosi in preda alle
incomposte passioni dispettano e s'adirano, pigliano
spesso di quei partiti, i quali non che gli avvicinino,
gli allontanano vieppiù dal fine, che proposti si
sono.
</p>

<p>
La strettezza dei viveri, alla quale si trovava ridotta
la guernigione di Boston, faceva sì, ch'ella tentasse
in ogni modo, andando alla busca qua e là
sulle propinque marine, di procacciarsene. Quindi è
che succedevano tra l'una parte e l'altra frequenti
avvisaglie, nelle quali gli Americani acquistavano e
maggior animo e maggiore sperienza; e gl'Inglesi più
rabbia e maraviglia all'ardimento di quelli. I primi
però avendo maggior perizia de' luoghi, e sapendo
bene usar le occasioni, ne andavano per l'ordinario
colla migliore, ora portando via i bestiami che rimanevano,
ora abbruciando lo strame, ora incendiando
le case, che potevano ai nemici servire di ricovero.
<span class="pagenum"><a id="Page_35"></a>[35]</span>
Invano era, che stessero gl'Inglesi vigilanti col numeroso
navilio loro; che i provinciali trapelavano ora
in questa isola, ora in quella, e con improvvise fazioni
gli opprimevano. Sulle coste parimente si facevano
frequenti abboccamenti, andandovi gli uni per
predare, e gli altri cercando d'impedirgli. Questa che
riusciva meglio una ladronaia, che una guerra, non
conduceva ad alcun fine, che potesse le cose inclinare
più a questa parte, che a quella. Solo servì ad
inasprir gli animi degli uomini, ed a fargli diventare
da parziali, ch'erano, inviperiti ed irreconciliabili
nemici.
</p>

<p>
Mentre in tale guisa si travagliava intorno e dentro
di Boston, erasi il nuovo congresso nel mese di
maggio raunato in Filadelfia. Se il primo aveva incominciato
un'opera difficile, questo l'aveva a continuare.
Nel che maggiori difficoltà doveva incontrare.
In tempo di quello si temeva la guerra; ora essa era
incominciata, e bisognava con ogni più grande sforzo
esercitarla. Allora, siccome suol addivenire nel principio
delle cose, erano riscaldati gli animi, e correvano
con un certo naturale empito di per sè stessi
alla meta; ora, quantunque fossero nei medesimi pensieri
infiammatissimi, tuttavia vi era pericolo, non
si raffreddassero, essendo a sì fatta vicenda soggetti
i moti popolari, che sono più facili ad eccitarsi, che
a mantenersi. Molti fra i leali, credendo che non si
sarebbe venuto agli estremi casi, e che o le petizioni
inviate in Inghilterra avrebbero piegato il governo al
volere degli Americani, o che si sarebbero col tempo
raffreddati gli animi loro, si erano sin qui contenuti
nella quiete; ma era da temersi, che adesso, ch'era
spenta ogni speranza di concordia, e che già non che
imminente fosse, era rotta la guerra contro quel Re,
<span class="pagenum"><a id="Page_36"></a>[36]</span>
al quale volevan essi rimaner fedeli, tumultuassero e
si congiungessero colle forze reali contro gli autori
della sedizione. Era medesimamente da dubitarsi, che
molti fra i libertini, i quali avevano molta speranza
nelle petizioni collocata, ora vedendo i vicini danni
e gl'inevitabili pericoli, non si rimanessero. Tutto
annunziava, che la contesa doveva esser lunga e perigliosa.
Poco si poteva sperare, che una popolazione
fino allora pacifica stata, ed occupata nelle arti dell'agricoltura
e del commercio, potesse ora imparare
ad un tratto quelle della guerra, ed in queste persistere
lungo tempo. Si doveva temere, che ove fosse
sbollito quel primo fervore, ricorrendo nelle menti
loro le immagini della passata vita, si disbandassero,
e fossero ridotti alla necessità di chiedere i patti.
Perciò, non era impresa senza molte e gravi difficoltà
al congresso, quella di fare provvisioni e di
creare ordini, che bastanti fossero a mantener vivo il
presente fervore, e fare che da questi nascessero gli
effetti, che sulle prime dalla pubblica opinione nascevano.
Nissuno non vede, quanti impedimenti si
dovessero superare per ridurre una moltitudine tumultuaria
e raunaticcia alla forma di un giusto e ben
ordinato esercito; senza del quale invano si sarebbe
sperato di pervenir a buon fine. Nè facil opera era
quella d'impedire, che nei casi della futura guerra
non ripullulassero quelle gelosie, che correvano tra
una colonia e l'altra, e servissero di causa o di pretesto,
perchè alcune di esse calassero agli accordi, e
la impresa comune abbandonassero. Denaro, che potesse
bastare agli usi della guerra, non si aveva in
pronto a gran pezza; ed al difetto di questo principale
nervo non si poteva sperare di rimediar per
l'avvenire. Che anzi si doveva più ragionevolmente credere,
<span class="pagenum"><a id="Page_37"></a>[37]</span>
che avesse a crescere per motivo dell'interrompimento,
anzi della totale cessazione del commercio
dal Parlamento britannico introdotta. Ma grandissima
era poi la mancanza dell'armi e delle munizioni
da guerra; non che non se ne avessero di nissuna
sorta in pronto, ma quelle che si avevano, non erano
di gran lunga a sì grand'uopo sufficienti. Si deve
anche far considerazione, che è cosa molto dubbia,
se i Capi americani sperassero di poter di per sè
stessi resistere coll'armi in mano all'Inghilterra, e
l'impresa a quel fine condurre, al quale tendevano.
Si debb'anzi credere, che molto fondamento facessero
sugli ajuti esterni, i quali però non potevano aspettare,
se non dai principi dell'Europa, i quali, se
propensi erano agli effetti della querela americana,
non potevano non essere avversi alle cagioni sue, ed
alle massime, sulle quali da parte dell'America ella
era fondata. Era pur anche cosa molto evidente, che
i principi non si sarebbero discoperti in favor degli
Americani, ed i soccorsi concessi non avrebbero, se
non quando essi mostrati si fossero gagliardi in sulle
armi; che anzi non avessero con qualche bel fatto,
che importasse alla somma della guerra, dato segni di
valore, pruove di costanza, speranza di riuscita. Si
accorgevano benissimo gli Americani, che indarno
avrebbero sperato di trarre sul bel principio a parte
della guerra i principi europei; e che i primi sforzi
dovevano da sè stessi unicamente procedere, i quali,
se infelici fossero stati, ogni speranza di soccorso
esterno sarebbe diventata vana. La felicità dell'impresa
era per l'appunto meno probabile, quando era
più necessaria, non potendosi in poco corso di tempo
fare tutte le provvisioni necessarie alla guerra. Da
tutto questo si vede, quanto incerta dovesse riuscire
<span class="pagenum"><a id="Page_38"></a>[38]</span>
la speranza dei soccorsi esterni. Il che doveva quegli
ardenti spiriti dei Capi americani rintuzzare, ed una
certa titubazione indurre nei consiglj loro. Un oggetto
finalmente di sommo rilievo, che doveva la
mente del congresso occupare, quello si era della condotta,
che le vicine nazioni indiane fossero nella presente
querela per tenere. Che queste stessero di mezzo,
ovvero che seguissero questa o quell'altra parte era
l'importanza, e quasi il fondamento di tutta l'impresa.
Ma dovevano temere gli Americani, che gl'Inglesi
maggior autorità esercitassero presso quelle nazioni.
Imperciocchè esse coi doni e colla speranza
della preda solo si possono tentare. Nelle quali cose
gl'Inglesi molto gli avversarj loro avanzavano. Il predare
poi potevano meglio sperare dal canto degl'Inglesi,
presso i quali si riconosceva in quei principj
stare al tutto la probabilità della vittoria, e dovendosi
la guerra esercitare sul territorio americano. Era
anche agl'Inglesi aperta la via per mezzo del Canadà
per comunicare cogl'Indiani, i quali abitavano per
lo più a riva i laghi a ridosso delle colonie, ed a
fronte di quella provincia inglese. Importava anche
moltissimo agli Americani, che procedessero giustificatamente,
e soprattutto presso i popoli della Gran-Brettagna,
e presso quei dell'America stessa, ch'erano
o avversi, o titubanti, o tiepidi, i quali non potevano
non esser grandemente alterati alle ostilità commesse.
La qual giustificazione, se potevano non senza
molta difficoltà intraprendere in rispetto alla battaglia
di Lexington, ed a quella di Breed's-hill, nelle
quali combattettero in propria difesa contro una soldatesca
che gli assaltava, riusciva però assai malagevole
in rispetto alle cose fatte sui confini del Canadà
contro le Fortezze di Ticonderoga e di Crown-point,
<span class="pagenum"><a id="Page_39"></a>[39]</span>
nelle quali essi furono gli assalitori. Non che questi
ostili procedimenti non potessero escusazion trovare
presso gli uomini intendenti degli affari di Stato,
stantechè, poichè la guerra era rotta, era ben ragione,
che gli Americani si sforzassero di nuocere piucchè
potessero al nemico, e da' suoi assalti preservarsi.
Ma presso l'universale dei popoli era questa
una cosa, che aveva in sè molta disagevolezza. Eppure
l'evidenza della onestà della causa che difendevano,
era di grandissimo momento. Imperciocchè la
forza loro tutta consisteva nell'opinione, e le armi
stesse da questa dipendevano; mentrechè presso i governi
dalla diuturnità del tempo confermati, e negli
ordini loro bene constituiti, ragione o no che si abbia,
i soldati prezzolati corrono alle battaglie, i popoli
pagano le gravezze, le armi, le munizioni, le
vettovaglie e tutti gli apparati della guerra sono in
pronto, o si procacciano con facilità e con abbondanza.
Ma il più grand'ostacolo, che avesse a superare
il congresso, era quello della gelosia delle assemblee
provinciali. Siccome tutte le province erano
entrate nella lega e nella guerra, così questa si doveva
con comuni consiglj amministrare, e tutte le
mozioni del corpo politico dell'America dovevano ad
un solo scopo inviarsi. Quest'era stata l'origine del
congresso generale. Ma non poteva questi recarsi in
mano il governo di tutte le parti della lega senza assumere
una parte di quell'autorità, che alle assemblee
provinciali si apparteneva; come sarebbe a dire
quella di far le leve, di ordinar l'esercito, di eleggere
i generali, che avessero in nome dell'America
ad amministrare la guerra; quelle ancora d'impor
gravezze e di crear biglietti di credito. Era da temersi,
che se si conservava troppa autorità nelle assemblee
<span class="pagenum"><a id="Page_40"></a>[40]</span>
provinciali, si amministrassero gli affari della lega con
parziali consiglj; il che sarebbe stato di gravissimi
danni cagione. Da un altro canto si aveva gran sospetto,
che le medesime assemblee acconsentir non
volessero al concedere l'autorità necessaria al congresso,
spogliandosi di una parte della loro; e che
perciò, o si opponessero alle sue deliberazioni, ovvero
con quella puntualità non le secondassero ed
eseguissero, ch'erano alla gravità del caso ed al finale
evento della guerra cotanto necessarie. Dalle cose
sin qui dette si conosce, quanto fossero difficultose
le circostanze, in cui si trovava il congresso; ed altri
forse, i quali stati fossero o di minor ardire e di
maggior prudenza dotati, se ne sarebbero sgomentati.
Ma quegli animi nuovi ed invasati, o non vedevano
i pericoli, o non conoscevano le probabilità degli
eventi, o gli uni e le altre disprezzavano. Certo è,
che poche imprese furono incominciate da uomini
audaci, che più di questa fossero dubbie nell'evento,
e pericolose nel fine. Ma il dado era gettato, e non
che altro, la necessità, nella quale si trovavano o
credevan di ritrovarsi, non lasciava titubare. E per
anticipare gli accidenti, non volendo aspettare, che i
tempi venissero loro addosso, o che la necessità gli
strignesse, deliberarono di por mano già fin d'allora
ai più pronti ed ai più efficaci rimedj.
</p>

<p>
I primi pensieri del congresso dovevano essere rivolti
all'esercito, che osteggiava Boston, acciocchè
non vi mancassero, nè le armi, nè le munizioni, nè
i soldati, nè i buoni ordini, nè generali esperti e
valorosi. E siccome in rispetto a quest'ultimi quelli,
che allora erano in offizio, avevano l'autorità loro
ricevuta dalle assemblee colonarie, così non potevano
governar l'esercito in nome di tutta la lega. E se
<span class="pagenum"><a id="Page_41"></a>[41]</span>
pure si eran tutti sottomessi ai comandamenti del generale
Putnam, ciò era a causa della sua anzianità;
e quest'autorità sua era piuttosto una specie di dittatura
estemporanea conferitagli dalla libera volontà
dell'esercito, che un uffizio derivato dal generale
governo. Il nuovo stato delle cose richiedeva un nuovo
modo di reggimento militare, e le genti confederate
dovevano necessariamente aver un Capo eletto da quel
governo, il quale tutta la confederazione rappresentava.
L'elezione di un generale di tutta la lega era
una cosa di sommo momento. Da questo solo poteva
dipendere il buon successo, o la rovina di tutta l'impresa.
Fra gli uomini di guerra, che allora si trovavano
in America, e che si dimostravano non che
favorevoli, ardenti, quei ch'erano in maggiore stima,
erano Gates e Lee, il primo per la sua esperienza,
ed il secondo per la esperienza e per l'eccellenza del
suo ingegno. Ma erano l'uno e l'altro nati in Inghilterra,
e qualunque fossero le opinioni loro, e
l'ardore col quale la impresa dei coloni abbracciata
avevano, e qualunque anche fosse la fidanza, che in
elli avesse pigliata il congresso, stimava egli cosa poco
sicura il commettersi alla fede d'uomini inglesi in un
affare di così somma, anzi di totale importanza. Ed
anche nei casi d'infortunio non si sarebbe potuto
persuader alla moltitudine, ch'eglino non avessero
fatto tradimento, ovvero almeno non avessero diligentemente
fatto il debito loro. La qual cosa avrebbe
pessimi effetti partoriti in su di un esercito, che tutto
stava sull'opinione. Inoltre era Lee uomo rotto ed
arabico; ed odiava forse più la tirannide, che amasse
la libertà. Quegli uomini riguardosi e sospettosissimi
temevano di taluno, che potesse volere, secondo l'opinione
loro, dopo che gli avesse alla tirannide inglese
<span class="pagenum"><a id="Page_42"></a>[42]</span>
sottratti, la libertà loro occupare. Aggiungevasi a ciò,
che, se si fosse una volta posta la somma delle cose
in balìa di un uomo inglese, non rimaneva a questi
altra elezione, che quella, o di soggettargli di nuovo
onninamente con inudito tradimento alla potestà assoluta
dell'Inghilterra, ovvero all'intiera independenza
condurgli. Ed i Capi americani, se la prima di queste
condizioni abborrivano, non volevano però, che
si togliesse via la coperta della seconda. Quest'istessa
cagione fu quella, che fece sì, che il congresso non
volle risolversi ad eleggere uno dei generali delle province
della Nuova-Inghilterra, come per esempio Putnam
o Ward, i quali allora comandavano all'esercito
dell'assedio, e che avevano di recente tanto valor
mostrato, e non poca perizia in tutte le fazioni, che
si erano fatte nelle vicinanze di Boston. Questi si
erano troppo vivi dimostrati in favore dell'independenza;
la quale si voleva bene, ma però in tempo
opportuno procurare. Nè si deve tralasciar di dire,
che i Massacciuttesi avevano un'opinione addosso, di
voler esser troppo uomini del paese loro, Massacciuttesi
più, che Americani mostrandosi. Le province
del miluogo, e le meridionali erano insospettite; ed
avrebbero veduto di mal occhio, che la causa di tutta
l'America si commettesse a taluno, che potesse lasciarsi
muover da certe parzialità di luoghi in un
tempo, in cui tutti i desiderj e tutti gl'interessi dovevano
esser comuni. Fecero anche, ed a ben giusto
titolo considerazione, che l'uffizio del generalato americano
doveva concedersi ed una persona, la quale
nell'ampiezza delle sue facoltà una sufficiente guarentigia
offerisse della fede sua, sia nel proseguir l'impresa
secondo la mente del congresso, sia per astenersi
dal piglio e dal sacco delle proprietà cittadine.
<span class="pagenum"><a id="Page_43"></a>[43]</span>
Imperciocchè ei sapevano benissimo, che questi uomini
militari, quando non sono da una gentile educazione
temperati, si fanno lecito ogni libito, e pongon
mano molto volontieri non solo nelle robe dei
nemici, ma sì pure in quelle degli amici, e dei proprj
concittadini. La qual cosa è sempre stata la peste,
e spesso la rovina degli eserciti. Adunque il congresso,
avendo, secondo l'importanza del caso, molto bene
considerate e ponderate tutte queste cose addì quindici
di giugno procedette allo squittinio per la elezion
del generale americano; e, raccolto il partito, si ritrovarono
tutti i voti in favore di Giorgio Washington,
uno dei deputati del congresso per la provincia di
Virginia. I Massacciuttesi non l'avrebbero voluto vincere;
perciocchè ivano alla volta d'uno dei loro; ma
vedendosi in voce si accostarono agli altri, e rendettero
il partito favorevole. Conosciuta la cosa, Washington,
ch'era presente, alzatosi disse: che rendeva
egli grazie immortali al congresso per l'onore, che
conferito gli aveva. Ma che dubitava bene di non aver
forze sufficienti a poter reggere ad un tanto peso;
che però non voleva venir meno dell'opera sua in
così gran bisogno alla patria, giacchè questa aveva
contro l'aspettazione sua, ed oltre le sue facoltà tanta
fede in lui collocata; solo pregava, che allorquando
un qualche sinistro caso arrivasse alla sua riputazione
poco favorevole, volessero ricordarsi, ch'egli aveva
sincerissimamente dichiarato in quel dì, che non si
riputava abile a sostener quel grado, del quale veniva
allora onorato. Assicurava il congresso, che siccome
nissuna speranza di emolumenti l'aveva indotto
ad abbandonar la domestica quiete e felicità, per entrar
in quell'ardua carriera, così ei non voleva ricavarne
alcun prò; che stipendio non voleva di sorta
<span class="pagenum"><a id="Page_44"></a>[44]</span>
alcuna. Aveva il colonnello Washington, che tal era
il suo grado, prima che fosse eletto a generale, acquistato
il nome di animoso e prudente capitano nelle
ultime guerre contro gl'Indiani, e contro i Francesi.
Ma fermata la pace del 1763 si era alla vita domestica
ritratto, e più non si era nell'armi travagliato.
Si poteva pertanto da molti dubitare, ch'ei fosse abile
a sostener il peso di tanta guerra. Ma però avendosi
generalmente grandissima fede nell'ingegno e nell'animo
suo, non esitarono punto gli Americani ad innalzarlo
a quel grado. Egli era non solamente nato
ed allevato in America, ma vi aveva ancora continuamente
dimorato. Era modesto ed assegnato, e sempre
mostratosi molto lontano dall'ambizione; cosa,
che più di tutte osservavano quei popoli sospettosi
ed insospettiti. Era piuttosto ricco, che di mediocri
facoltà fornito, e presso di tutti in voce d'uomo dabbene
e costumato. Era soprattutto riputato prudente,
e di mente gagliarda ed invitta. Credevasi generalmente,
non mirasse all'independenza; ma che desiderasse
un onorevole accordo coll'Inghilterra. Questa
sua opinione molto quadrava colla intenzione dei Capi
americani, i quali volevano bene procedere verso l'independenza,
ma ancora non volevano discoprirsi. Speravano
bene di poter col maneggio delle cose far di
modo, che un dì l'independenza diventasse una necessità;
e che Washington stesso, quando proceduto
fosse già molt'oltre nella carriera, si sarebbe facilmente
lasciato indurre, o dall'onor del grado, o dalla
necessità delle circostanze, o dalle lusinghe della gloria
a continuare nell'intrapresa via, quando anche
allo scopo di ottenere l'annullazione delle leggi fosse
sostituito quello della totale independenza. Così nella
persona di questo capitano, ch'era allora nell'età di
<span class="pagenum"><a id="Page_45"></a>[45]</span>
quarantaquattro anni, e perciò già lontano dall'ambizione
giovanile, tutte quelle doti si riunivano, che
desideravano coloro, i quali avevano in America la
somma delle cose in mano. Onde non è da far maraviglia,
se la elezione di lui non dispiacque a nissuno,
e se anzi i più la commendarono sommamente.
</p>

<p>
Eletto il Capo di tutta l'impresa, volendo il congresso
dimostrare, quanto si promettessero della sua
fede e virtù, stanziò, che gli avrebbero prestato ajuto,
ed a lui aderito colle vite e facoltà loro per preservare
e mantenere l'americana libertà. Poscia volendo
dar all'esercito altri Capi sperimentati, i quali potessero
secondar Washington, elessero Artemo Ward
primo maggior generale, Carlo Lee secondo maggior
generale, e Filippo Schuyler terzo maggior generale;
Orazio Gates fu nominato ajutante generale. Pochi
giorni dopo crearono sette brigadieri generali, che
furono i seguenti: Seto Pomeroy di Massacciusset,
Riccardo Montgommery di Nuova-Jork, Davidde Wooster
di Connecticut, Guglielmo Heath di Massacciusset,
Giuseppe Spencer di Connecticut, Giovanni Thomas
di Massacciusset, Giovanni Sullivan del Nuovo-Hampshire,
e Nataniele Greene dell'isola di Rodi.
Se qualche cosa dimostrò la buona mente del congresso,
questa certamente si fu della prima elezione
dei generali; stantechè tutti si adoperarono nel corso
della guerra, come soldati coraggiosi, e custodi fedeli
della libertà d'America.
</p>

<p>
Come prima prese Washington la dignità, si condusse
al campo di Boston in compagnia di Lee. Ei
fu ovunque passava ricevuto a grand'onoranza, e
molti gentiluomini ordinatisi in compagnia gli fecero
l'accompagnatura. I congressi massacciuttese e
jorchese furono a complire con esso lui, testimoniando
<span class="pagenum"><a id="Page_46"></a>[46]</span>
l'allegrezza, che provata avevano alla sua elezione.
Rispose gratamente e modestamente; fossero
pur sicuri, che tutti i pensieri, tutti gli sforzi suoi,
siccome pure quelli de' suoi compagni rivolti sarebbero
a ridurre le cose a condizioni oneste tra le colonie,
e la comune madre; che in quanto all'esercizio
delle fatali ostilità, vestendo essi la persona del
guerriero, non si sarebbero dispogliati di quella di
cittadini; e che allora sarebbero stati contenti e rallegratisi
sommamente dentro sè stessi, quando, sicurata
essendo l'americana libertà, sarebbe loro fatto
facoltà di ritornarsene alla privata condizione in mezzo
ad una libera, pacifica e felice patria.
</p>

<p>
Il generale, fatta la rassegna dell'esercito, trovò,
oltre una moltitudine pressochè inutile, solamente
14,500 uomini atti al combattere, i quali avevano a difendere
uno spazio di più di dodici miglia. Arrivarono
in vero in buon punto i nuovi generali al campo. Imperciocchè
già la disciplina dell'esercito essendo trascorsa
in corruttela aveva gran bisogno di essere riformata.
Gli uffiziali emulazione alcuna non avevano;
i soldati eran poco osservanti degli ordini, e non curanti
della mundizia; e siccome quelli, ch'erano i
più uomini della Nuova-Inghilterra, ritrosi, e di ogni
soggezione impazienti. A questo rimediarono, non
senza fatica, i generali del congresso. Nella qual bisogna
Gates, siccome quello, che peritissimo era delle
cose militari, prestò un'opera eccellente. I soldati
appoco appoco si avvezzarono all'obbedienza, gli ordini
furon distinti, le regole della disciplina osservate,
e ciascuno venne a conoscere il debito suo;
sicchè l'oste, deposta la sembianza di una moltitudine
tumultuaria, acquistò quella di un esercito giusto
e bene ordinato. Ei fu diviso in tre schiere. La
<span class="pagenum"><a id="Page_47"></a>[47]</span>
dritta sotto i comandi di Ward occupava Roxbury;
la sinistra capitanata da Lee difendeva Prospect-hill,
e quella di mezzo, che obbediva agli ordini di Washington,
nella quale si comprendeva eziandio una
banda di gente scelta per servire alle riscosse, stanziava
a Cambridge. La circonvallazione poi fu con
sì frequenti ridotti affortificata, e di sì numerose artiglierie
munita, che l'assaltar Cambridge, e penetrar
nella campagna era cosa affatto impossibile diventata
agli assediati. Si credeva eziandio, che questi
avessero fatto grave perdita di gente, noverando gli
uccisi in battaglia, ed i morti di ferite o di malattie.
</p>

<p>
Ma una mancanza di grandissimo momento quella
si era della polvere d'artiglierie, la quale era grandissima.
Fatta la veduta dei fondachi pubblici appartenenti
all'esercito di Roxbury, Cambridge ed altri
vicini luoghi, non se ne trovarono più di novanta
barili. Si sapeva eziandio, che non se ne avevano più
di trentasei nei magazzini di Massacciusset; alla quale
quantità aggiunta quella, che si aveva in pronto nel
Nuovo-Hampshire, nell'isola di Rodi e nel Connecticut,
appena che se ne avessero diecimila libbre.
Il che non poteva somministrare più di nove tiri per
soldato. In tale scarsità e pericolo si rimase l'esercito
per ben quindici giorni; e se gl'Inglesi avessero
dato dentro in questo tempo avrebbero facilmente
rotto il campo, ed aperto l'assedio. In ultimo per
opera della congregazione della Nuova-Cesarea se ne
mandarono al campo alcune botti, le quali supplirono
tanto o quanto al difetto, ed allontanarono i
mali che si temevano.
</p>

<p>
Mancavano eziandio gli Americani di soldati corridori,
i quali eran per altro molto necessarj per le
improvvise e subite fazioni, per mantener la disciplina
<span class="pagenum"><a id="Page_48"></a>[48]</span>
nel campo, e per proteggere l'arrivo dei soldati, delle
munizioni e delle vettovaglie. Se poi la guerra, come
si credeva, arrivati dall'Inghilterra i rinforzi al nemico,
si fosse condotta in sull'aperta campagna, questa
maniera di soldati leggieri in una contrada, come
l'America è, frequente di acque, di fossa, di selve,
di siepaje, di monti, e di passi stretti e difficili, era
al tutto indispensabile. Perciò il congresso aveva decretato,
si descrivessero senza indugio alcuno buon
numero di corridori nella Pensilvania e nella Virginia,
che dovessero marciare, tostochè le compagnie
riempite fossero, al campo presso di Boston, dove fossero
obbligati a far le veci di fanti leggieri. Ricevute
poi le novelle della battaglia di Breed's-hill, il congresso
ne aggiunse alle compagnie della Pensilvania
altre due da levarsi pure nella medesima provincia,
le quali tutte fossero riunite in un sol battaglione da
esser capitanato da quegli uffiziali, che l'assemblea od
il congresso provinciale eleggessero. Queste compagnie
di corridori arrivarono al campo sul cominciare
d'agosto. Erano circa quattordici centinaia di soldati
vestiti scioltamente, ed armati i più d'archibusi rigati,
che avevano gran gittata.
</p>

<p>
Mentre in tal modo l'esercito americano, che assediava
la città di Boston, s'ingrossava ogni dì, e si
forniva di tutte le cose alla guerra necessarie, il congresso
s'adoperava con moltissima diligenza a fare quei
provvedimenti, ch'ei credeva fossero del caso per mantenere
in piè l'esercito già raccolto, e per farlo anche
più grosso e meglio fornito, quando il bisogno ne sarebbe
venuto. Vinse perciò un partito, che tutte le
colonie avessero a mettersi in istato di difesa, e quel
maggior numero d'uomini, d'armi e di munizioni apprestassero,
che meglio fosse in potestà loro; che si
<span class="pagenum"><a id="Page_49"></a>[49]</span>
facesse dappertutto ricerca e riposta di nitro e zolfo.
Per questo fine si andavano diligentemente rivilicando
gli avelli ed i carnai per fare procaccio di queste materie
tanto preziose nell'esercizio delle guerre moderne;
ed in ogni canto si moltiplicavano le manifatture della
polvere, e gli ordini per gettar le artiglierie. In ogni
parte risuonavano grandissimi apparati di guerra. In
questo le assemblee ed i conventi provinciali secondavano
maravigliosamente le operazioni del congresso,
e gli uomini obbedivano con incredibile prontezza ai
decreti dell'uno e delle altre.
</p>

<p>
Essendosi il congresso accorto, che lo zelo verso
le libertà dell'America aveva prevalso alle gare parziali
ed alla gelosia dell'autorità nelle assemblee provinciali,
prese maggiore animo, e si risolvette a mandare
ad effetto un'ordinanza generale, la quale dovesse
servir di norma a tutte le leve, che in ciascuna provincia
si andavano facendo. Ei sapeva molto bene,
quanto l'uniformità sia utile nelle cose della guerra,
perchè con animi uniti si concorra al medesimo fine,
e quanto efficace per prevenire le dissensioni. Vinse
adunque un partito, col quale si raccomandò (e le
sue raccomandazioni erano in quel tempo come altrettante
leggi ricevute e mandate ad effetto), che tutti
gli uomini atti a portar le armi in ciascuna colonia
dai sedici fino ai cinquant'anni si ordinassero in regolari
compagnie; che si fornissero di armi, ed in
quelle si esercitassero; che le compagnie fossero ordinate
in battaglioni; che si tenessero pronte alle difese;
che la quarta parte della milizia di ciascuna colonia
fosse trascelta per servire ad uso di minuti uomini
sempre apparecchiati a marciare dove l'opera
loro fosse richiesta. Si esortarono coloro, i quali impediti
erano dal portare le armi dalle opinioni religiose,
<span class="pagenum"><a id="Page_50"></a>[50]</span>
venissero con tutti quegli altri più efficaci mezzi
che leciti riputassero, in soccorso dell'afflitta patria.
Stabiliron le paghe ai soldati, che furono venti dollari
per ciascun mese ai capitani, tredici ai luogotenenti
ed ai banderai, otto ai sergenti e caporali, e
sei ai gregarj. Raccomandarono ancora, che in ciascuna
colonia si creasse un maestrato, che chiamarono
comitato, o sia congregazione di sicurezza per
sopravvedere e diriggere tutte quelle cose, che alla salute
pubblica importassero, duranti le vacanze delle
assemblee, o dei conventi; e che quei provvedimenti
si facessero, che creduti sarebbero necessarj per armar
navi o altrimenti, a fine di proteggere le coste
e la navigazione da ogni insulto delle navi nemiche.
</p>

<p>
Questi intendimenti del congresso furono mandati
ad effetto in ogni parte della lega con grandissima prontezza;
ma in nissuna provincia più bramosamente e
più pienamente, che nella Pensilvania, e soprattutto
nella città stessa di Filadelfia. La milizia di questa
città fu partita in tre battaglioni di quindici centinaja
d'uomini ciascheduno, con una compagnia di cencinquant'artiglieri,
e sei bocche da fuoco, e finalmente
una banda di cavalleggieri, parecchie compagnie di
fanti spediti, di corridori e di guastatori. Si riunivano
tutti sovente, e facendo sembianze di battaglie
si esercitavano nelle mosse militari alla presenza del
congresso e dei popoli, che vi concorrevano da ogni
parte. Ciò eseguivan essi con tanta destrezza, che
ognuno se ne maravigliava; e tutti ne sentivano un
piacere incredibile. Erano almeno ottomila soldati,
molto buona gente, nella quale erano entrati molti
gentiluomini, e persone d'onorata condizione. Le
istesse cose si facevano nel contado della Pensilvania.
Ei pare, che sottratto il conto di tutti coloro, che
<span class="pagenum"><a id="Page_51"></a>[51]</span>
in essa avevano pigliate le armi, e dentro vi si esercitavano,
sommassero a meglio di settantamila soldati.
Tanta era l'affezione, che in questo anno portavano
quei popoli alla causa loro, che molti fra i
Quaccheri stessi, cui le opinioni religiose proibiscono
dal pigliar le armi, e di spargere il sangue umano,
quantunque tutta la credenza loro sia di pazienza e
di sopportazione, si lasciarono trasportar al fervore
universale, entrando anch'essi nelle compagnie dei Filadelfiesi.
Affermavano, che sebben la religion loro gli
proibisse dal portar le armi in favore di una causa,
il fine di cui sia o l'ambizione, o la cupidigia, o la
vendetta, potevano essi però intraprendere la difesa
dei nazionali diritti e della libertà. Così non havvi
opinione, per gagliarda ch'essa sia, la quale non trovi
le scappate; nè animo, avvengadiochè pacifico, che
non si accenda nelle commozioni dei popoli.
</p>

<p>
Ma una cosa in Filadelfia trasse a sè gli occhi di
ognuno; o fosse verità, o mostra accordata per incitare.
Quei Tedeschi fuorusciti, che questa città abitavano,
ed erano già molt'oltre cogli anni, e che per
la maggior parte vedute avevano le guerre d'Europa,
al nome di libertà si risentirono anch'essi; cosa, che
poco si doveva aspettare, massimamente in quell'età
da quegli uomini trauzeschi, e si unirono in una compagnia,
che fu denominata la <i>compagnia dei vecchi</i>.
Ripigliate le armi, l'uso delle quali intermesso avevano
già da sì lungo tempo, vollero entrar a parte
della comune difesa. Il più vecchio di tutti fu eletto
capitano, ed era coll'età molto vicino ai cent'anni.
Portavano invece d'insegna un crespone nero per significare
il cordoglio, che provavano all'infelice caso,
che in quella cadente età gli obbligava a riassumere
le armi per difendere la libertà di quella contrada,
<span class="pagenum"><a id="Page_52"></a>[52]</span>
che aveva servito loro non solo d'asilo, ma anche di
nuova patria, quando, cacciati dalla propria, furono
costretti ad andar cercando ventura in longinque e
strane regioni.
</p>

<p>
Le donne stesse vollero dimostrare lo zelo loro in
difesa della patria. Nella contea di Bristol determinarono
di levare un reggimento a proprie spese, somministrando
ogni cosa necessaria, e perfino le armi
a coloro, che di per sè non le potevano procacciare.
Lavorarono colle proprie mani le bandiere con motti
opportuni. Quella, che presentò la bandiera al reggimento,
orò molto acconciamente sulle faccende comuni,
ed esortò con accomodate parole i soldati ad
esser fedeli, ed a non disertar le bandiere delle donne
americane.
</p>

<p>
Queste cose, quantunque in se stesse di poca importanza,
servivano però maravigliosamente ad accender
gli animi, ed a vieppiù rendergli ostinati. Al qual
fine i diarj pubblici non cessavano di concorrere con
ogni maniera di concioni, di esempj e di novelle. Le
battaglie di Lexington, e di Breed's-hill erano i soggetti,
sui quali si esercitavano gl'ingegni americani.
Ogni accidente, ogni più particolare minuzia di quei
fatti erano convenevolmente descritti; e coloro che vi
avevano lasciata la vita, con sommissime lodi commemorati.
Il dottor Warren sopra tutti era con mirabili
parole innalzato fino al cielo. Lo chiamavano
lo Hamden della età loro; e come un modello lo proponevano
da imitarsi a tutti coloro, ai quali la patria
era cara. Pubblicarono nelle gazzette di Filadelfia un
elogio di lui molto patetico, ed accomodato a concitar
gli animi della moltitudine.
</p>

<p>
«Che nobile spettacolo è quello mai, <i>dicevano</i>, di
un eroe, il quale ha dato la sua vita per la salute
<span class="pagenum"><a id="Page_53"></a>[53]</span>
della patria! Venite qui, o crudeli ministri, e mirate
i frutti dei vostri sanguigni editti. Qual ristoro potrete
dar voi a' suoi figliuoli per la perdita di un tanto padre,
o al Re per quella di un sì buon suddito, od
alla patria per quella di un sì buon cittadino? Mandate
qui i vostri satelliti, venite a saziar le brame
della tirannide. Perciocchè il suo più implacabile nemico
è morto. Solo vi preghiamo di rispettare queste
onorate reliquie del corpo suo. Abbiate compassione
al dolore della sua antica e sconsolata madre. Di lui
non vi è più cosa di che temer possiate. La sua eloquenza
è spenta, le sue armi abbandonate. Mettete
pur giù le spade; che più vi resta a compiere, infami
che siete? Ma finchè sarà vivo il nome dell'americana
libertà, quello di Warren infiammerà i nostri cuori,
darà forza alle nostre mani contro l'esecrabil peste
degli eserciti stanziali.
</p>

<p>
«Venite qua, o voi, senatori dell'America, venite a
consultar qui intorno la libertà delle colonie unite.
Sentite, ch'ei vi parla, ch'ei vi esorta, e vi prega
a non contaminare la presente sua felicità col dubbio,
che possa egli aver la sua vita spesa per un
popolo di schiavi.
</p>

<p>
«Venite qua, o voi, soldati, o voi, campioni dell'americana
libertà, e rimirate uno spettacolo, che deve
ne' vostri generosi petti nuove scintille di coraggio e
di gloria riaccendere. Ricordatevi, che l'ombra sua
erra invendicata fra di noi. Diecimila soldati ministeriali
non sarebbero egual ristoro alla sua morte. Che
l'antica congiunzione vostra con essi non vi rattenga.
I nemici della libertà non son più oltre i fratelli degli
uomini liberi. Aguzzate le vostre armi, e non le deponete,
finchè non sia la tirannide dall'impero britannico
<span class="pagenum"><a id="Page_54"></a>[54]</span>
sbandita; od almeno l'America sia fatta al
tutto la terra della libertà e della felicità.
</p>

<p>
«Venite qua finalmente voi, o americani padri, o
americane madri, a contemplar le primizie della tirannide.
Vedete il vostro amico, il guardiano della
vostra libertà, l'onore, la speranza della vostra patria.
Osservate questo illustre eroe trafitto dalle ferite, bagnato
dal proprio sangue. Ma che non sia senza frutto
il vostro dolore, nè oziose le lagrime. Andate, correte
alle vostre case; raccontate a' vostri figliuoli il tristissimo
caso. Che gl'incontaminati petti loro si agghiadino
e si raccapriccino, sentendo ricordare le crudeltà
dei tiranni, e gli orrori della servitù. Fornitegli, armategli,
mandategli al campo. Pregate dal cielo prosperità
alle armi loro, e, pigliando da essi l'ultimo
addio, ammonitegli di vincere o di morire, come
Warren, nelle braccia della libertà e della gloria.
</p>

<p>
«E voi, posteri, voi guarderete spesso indietro a questa
Era memorabile. Voi i nomi di ribelli e di traditori
trasporterete dal fedele popolo d'America alla
vera origin loro. Voi scruterete, ed ogni parte ricercherete
di quella trama di dispotismo, che fu testè
ordita pel britannico impero. Voi vedrete pii Re sviati
da perfidi ministri, e pii ministri sviati da perfidi Re.
Voi mostrerete, siccome perfino britannici Re sparso
hanno lagrime nell'ordinare ai sudditi loro, che accettassero
gli orribili mandati; e nel medesimo tempo
esultato hanno in mezzo a pochi parricidi, aspettando
di vedere un continente intiero arrossato dal sangue
degli uomini liberi. Oh! salvate voi l'umano genere
dalle infamie estreme, e siate pietosi e giusti alle
americane colonie. Rivocate in vita la romana e la britannica
eloquenza antiche, e non siate avari delle meritate
lodi a coloro, che a voi hanno questa libertà tramandata.
<span class="pagenum"><a id="Page_55"></a>[55]</span>
Ella ci costa di molti tesori e di molto sangue.
Ella ci costa, ahi duro prezzo! la vita di Warren».
</p>

<p>
Il congresso volendo questa disposizione degli animi
mantenere, e fargli, se possibil fosse, ancor più
ardenti ed ostinati, e conoscendo, quanta autorità
abbiano le cose della religione nelle menti umane,
operò sì, che i sinodi di Nuova-Jork e di Filadelfia
pubblicarono una lettera pastorale, la quale fu letta,
essendovi concorsa una infinita moltitudine di popolo,
in tutte le chiese. Affermarono, che finora si erano
contenuti nel silenzio, non volendo essere gl'istrumenti
di discordia e di guerra tra uomini e tra fratelli.
Ma che però eran ora le cose giunte a tale,
ch'eglino si erano risoluti a manifestare, quali fossero
nella presente querela le opinioni loro; che gli
esortavano pertanto a pigliar la difesa della patria
loro; e che stessero pur persuasi, che, ciò facendo,
camminerebbero nella via del principe dei Re della
terra; che andassero pur sicuri alla vittoria, od alla
morte. Aggiunsero alcuni ricordi morali molto accomodati
ad infiammar vieppiù quelle menti religiose,
ed a persuader loro, che la causa dell'America era
la causa di Dio. Raccomandarono ancora l'umanità
e la misericordia ai soldati; ed a tutti gli ordini di
persone di umiliarsi, di digiunare, di pregare, d'implorare
l'assistenza divina in quella perigliosa contesa.
</p>

<p>
Il congresso statuì, che il dì venti di luglio fosse
un giorno di digiuno in tutte le colonie, il quale fu
religiosamente osservato; ma più solennemente nella
città di Filadelfia, che altrove. Tutto il congresso
assistette unitamente ai divini uffizj, e furon fatti nella
chiesa sermoni accomodati a' tempi.
</p>

<p>
Questo medesimo dì, stando il congresso per entrar
nel tempio, gli sopravennero dalla Giorgia desideratissime
<span class="pagenum"><a id="Page_56"></a>[56]</span>
novelle, le quali furono, che questa provincia
si era accostata alla confederazione, ed aveva
eletto cinque deputati, che dovessero intervenire al
congresso. La qual cosa fu presa da tutti in lietissimo
augurio, e molto rallegrò gli animi, tanto per
l'importanza che aveva in sè stessa, quanto per l'ora,
in cui ella era venuta a notizia del governo e del popolo.
Avevano in quella provincia lungo tempo prevalso
i leali, di modo ch'ella non si moveva, o pareva
voler tener la via di mezzo. Ma le estremità, in
cui erano venuti gli affari, le giornate di Lexington
e di Breed's-hill, le crudeltà commesse dalle soldatesche
reali, o vere, o credute, l'inclinazione generale
dell'esito della guerra in favore degli Americani,
l'unione ed il consenso delle altre colonie, e
l'opera efficace dei libertini, tra i quali più attento
e più vivo di tutti si dimostrò il dottor Zubly, furon
cagione, che fattosi un convento provinciale,
accettarono tutte le risoluzioni del congresso generale,
e vinsero parecchj partiti molto animosi contro l'Inghilterra,
o sia che volessero con questi l'antica freddezza
compensare, ovvero che i libertini, tenuti in
freno per lo avanti, fossero a maggior rabbia concitati.
Dichiararono, che l'esser la provincia della
Giorgia stata eccettuata negli atti vinti nel Parlamento
contro l'America, ricevevan essi piuttosto in luogo
d'ingiuria che di favore, essendo, aggiugnevano, questa
esenzione fatta a bello studio per sceverargli dai
loro fratelli. Deliberarono eziandio, che non riceverebbono
alcuna merce, la quale fosse nell'Inghilterra
stata imbarcata dopo il primo di luglio; e che, facendo
tempo dal dieci di settembre, nissuna ne imbarcherebbero
dalla Giorgia per alla volta dell'Inghilterra;
ed oltre a ciò, che nulla trasporterebbero
<span class="pagenum"><a id="Page_57"></a>[57]</span>
alle isole dell'Indie occidentali inglesi, ed a quelle
parti del continente americano, le quali le risoluzioni
del congresso generale accettate non avessero.
Queste cose erano in sè di molto momento, essendo
la Giorgia, avvegnachè non vasta provincia,
fertilissima in biade, e massimamente in riso. Vollero
eziandio astenersi da ogni superfluità, e sbandire
il lusso; dar animo agli agricoltori, che quel
maggior numero, che più possibil fosse, di pecore
allevassero. Nè tralasciarono d'inviare una petizione
loro al Re molto acconcia, e piena delle solite asseverazioni
di lealtà, le quali forse più efficacemente
si facevano, perciocchè si aveva in animo di non osservarle.
</p>

<p>
Ma ritornando al congresso generale, avendo egli
qualche gelosia della provincia della Nuova-Jork, sia
perchè vi abbondavano i leali, sia perchè la medesima
è molto aperta agli assalti di un nemico forte
in sull'armi di mare, deliberò, che, perchè quelli non
vi avessero a sormontare, dovessero nell'appartinenze
stanziare cinquemila fanti; e antivedendo i bisogni,
ai quali i soldati loro sarebbero stati soggetti, siccome
pure le malattie e le ferite, volle, che si ordinasse
un'ospedale atto a ricevere i malati di un
esercito di ventimila uomini. Fu eletto a direttore e
medico principale il dottor Beniamino Church.
</p>

<p>
Considerato ancora di quanta importanza fosse l'aver
gli spacci delle lettere prontissimi, e l'esser l'uffizio
delle poste commesso a uomini zelanti e fedeli,
elessero a direttore generale sulle poste il dottor Beniamino
Franklin, il quale l'istesso luogo aveva occupato
in Inghilterra per le lettere d'America, ed
erane stato dismesso per l'amor suo verso le libertà
delle colonie. Stabilirono regolari procacci, facendo
<span class="pagenum"><a id="Page_58"></a>[58]</span>
principio da Falmouth nella Nuova-Inghilterra sino
alla città di Savanna nella Giorgia.
</p>

<p>
Ma siccome il principale nervo della guerra consiste
nella pecunia, così il congresso non tardò a rivolgere
i suoi pensieri verso di quest'oggetto; il quale
in un cogli uomini e l'armi, è il più importante,
anzi il più necessario di tutti, massimamente nei casi
della guerra difensiva, come per la natura stessa delle
cose doveva quella essere, che si esercitava dagli Americani.
Nelle guerre offensive, nelle quali si va ad
assaltar l'inimico correndo e guastando il suo paese,
gli uomini e l'armi possono nella prosperità della
vittoria trovar la pecunia. Ma nei casi di guerra difensiva
la pecunia è quella, che deve gli uomini e
le armi procurare. Questo affare però aveva in sè
grandissima difficoltà. La pecunia non si poteva riscuotere,
se non per via di accatti, o per via di balzelli.
L'una e l'altra erano non che malagevoli,
quasi impossibili; essendovi da molti anni addietro,
e per causa dei dispareri nati coll'Inghilterra, assottigliata
di troppo la quantità del conio, che girava
nelle colonie. Le province della Nuova-Inghilterra ne
erano sempre state anzi scarse che no, e gli atti proibitivi
del Parlamento da dieci anni addietro avevano
ancora questa sottil massa attenuata. Nelle province
meridionali poi, quantunque più ricche per la fertilità
delle terre, la scarsità della moneta era andata
crescendo, non solo per la sovraddetta cagione,
ma eziandio per la numerosa introduzione dei Neri,
la quale in quegli ultimi tempi aveva avuto luogo.
Laonde il trar danaro da quei popoli per via d'accatti,
o di balzelli sarebbe stata cosa imprudente,
dannosa, e forse, od anche senza forse, impossibile,
almeno in quella quantità, che i bisogni dello
<span class="pagenum"><a id="Page_59"></a>[59]</span>
Stato richiedevano. Aggiungasi in rispetto agli accatti,
che, sia che i ricchi avessero la pecunia loro a fornire,
o no, avrebbero però sempre potuto prestare il
credito, ed il far uso di questo secondo mezzo, meglio
che del primo era conveniente. Imperciocchè se
essi o l'una, o l'altra cosa, od ambedue potevano
somministrare, gli uomini dotati di mediocri o di tenui
facoltà non l'avrebbero potuto del pari. Eppure
gli accatti parziali di moneta non si sarebbero potuti
abbracciare, quando che all'incontro un accatto parziale
di credito si poteva eleggere, il quale sarebbe
stato in nome comprensivamente verso di tutti, ma
in fatti parzialmente sopportato nell'opinione generale
dalle larghe facoltà del ricchi. In rispetto poi ai
balzelli, non sarebbe stato il porgli, se non cattivo
eleggimento; perciocchè, essendo poco usi quei popoli
alle gravezze, il recarsi di punto in bianco ed
in sul bel principio, in sul toccare le borse dei cittadini,
avrebbe sull'opinione dell'universale i più perniziosi
effetti partorito. I popoli infiammati in una
impresa comune fanno più volentieri giattura della
vita, che non della pecunia; perciocchè a quella sta
annessa più gloria che a questa, e l'onor dei bravi
è più frequente, che l'onor dei facoltosi. Per la qual
cosa il congresso aveva in ciò un'impresa molto malagevole
alle mani. Ci accorgeremo eziandio, dover
essere cresciute vieppiù le difficoltà, se farem considerazione,
che il congresso aveva bensì la facoltà di
raccomandare, ma non già quella di comandare; e che
la obbedienza dei popoli era più volontaria, che costretta;
ed era da temersi, ch'essi ricusassero, se si
fossero toccate le borse. Era anche molto da apprendersi,
che le assemblee provinciali gelosissime del diritto
di impor le gravezze pubbliche, non avrebbero di
<span class="pagenum"><a id="Page_60"></a>[60]</span>
buon grado, ed in niun modo acconsentito a questo,
che il congresso assumesse la facoltà di tassare. Poi
come questi avrebbe potuto sperare di porre un balzello
giusto e ben temperato in rispetto a ciascuna
colonia, se, stantechè le ricchezze loro erano in gran
parte fondate sul commercio, ed erano state l'una
e l'altra in varie maniere dalle presenti turbolenze
impressionante, e perciò molto soggette a variazione,
non si conoscevano a puntino le facoltà di ciascuna
di esse? Nissuna evidenza della conveniente rata si
sarebbe potuta avere, e molto meno dimostrare; e
la sembianza di parzialità, o vera fosse od apparente,
o soltanto creduta, avrebbe guasta tutta l'opera
e prodotto clamori e dissensioni pregiudiziali. Questi
erano gli scogli, che il congresso incontrava in rispetto
ai modi di trar pecunia pei bisogni dello Stato
e della guerra. Perciò si risolvette a schivargli, ed a
volersi accostare agli accatti del credito col gittar biglietti,
che avessero la mallevadoria della fede delle
colonie unite. Nella qual cosa si sperava, che l'abbondanza
delle derrate, l'ardore e l'unanimità del
popolo, e massimamente dei ricchi, i quali, i più erano
alle cose nuove favorevoli, avrebbero esso credito
mantenuto vivo, ed impedito che i biglietti non cadessero
in bassanza. Abbenchè quello ch'era già accaduto
nelle province settentrionali, in cui i biglietti
che allora esistevano, scapitavano, avrebbe dovuto
tenergli avvisati del pericolo. Oltre a ciò gli uomini
prudenti prevedevano benissimo, che per la facilità
della cosa, e pei bisogni che si sarebbero ad ogni ora
moltiplicati, si sarebbe gittata una sì grande quantità
di biglietti, che sarebbe diventata del tutto soprabbondante,
e gli avrebbe fatti scapitare. Aggiungasi, che il
congresso non era solo a far gittate di biglietti, ma che
<span class="pagenum"><a id="Page_61"></a>[61]</span>
anche le assemblee provinciali avevano, ed usavano
l'istessa facoltà; il che doveva produrre di breve la
soprabbondanza. Quest'era un male, che fin da principio
doveva far temere i più pregiudiziali effetti. Nè si
deve passar sotto silenzio, che, siccome sono sempre
incerti i casi della guerra, potevano le armi inglesi
andarne colla migliore, e correre vittoriosamente il
paese. Dal che ne sarebbe nata di necessità la totale
rovina del credito, ed i biglietti sarebbersi forse anco
ridotti al niente. Si sa per pruova, che in cotesti
affari la sfidanza dei popoli non ha rimedio.
Questi erano i pericoli, questi i timori, che non
senza gran cagione tenevano sospesi gli animi dei
prudenti nell'affare del gittar fuori i biglietti. Ma
non era luogo ad elezione; ed il congresso era in tali
termini constituito, che gli abbisognava, come si suol
dire, o bere o affogare. Perciò non esitarono punto a
por mano a quel compenso, il quale, se non era
buono, era al certo necessario. Adunque il congresso
nel mese di giugno deliberò, si gittassero due milioni
di dollari di Spagna in altrettanti biglietti di
credito, e che la fede delle colonie unite dovesse
stare per la redenzion loro. Qualche tempo dopo fece
un'altra gittata di biglietti sino ad un milione di
dollari pure di Spagna, dei quali biglietti ciascuno
avesse ad esser di trenta dollari. Questi furono ricevuti
su quei primi principj con consenso universale
dei popoli.
</p>

<p>
Avendo il congresso procurati gli uomini, le armi
e la pecunia, applicò l'animo ad assicurarsi alle spalle
con guadagnarsi le nazioni indiane, sulla mente delle
quali non si stava senza qualche timore. Sapeva, che
il generale Gage aveva spedito da Boston un suo messo
per nome Giovanni Stuart presso la nazione dei Cherokee,
<span class="pagenum"><a id="Page_62"></a>[62]</span>
che abitava le regioni prossimane alla Carolina
Meridionale; e che il generale Carleton, governatore
del Canadà, aveva mandato il colonnello Johnson
presso gl'Indiani di San Francesco, ed altri
pertinenti alle sei tribù, che più erano vicine a quella
provincia. Il fine loro era di adescar quelle nazioni
con promesse, con danari, e con presenti per indurle
a pigliar le armi contro i coloni; la qual cosa, se
per avventura si sarebbe potuta tollerare, quando,
perduta ogn'altra speranza e forza, l'Inghilterra fosse
stata ridotta alla necessità o di adoperar gl'Indiani,
o di dar vinta la causa agli Americani, certamente
non potrà non condannarsi, e come orribile non biasimarsi,
allorquando altre armi, altri soldati si avevano
in pronto per esercitar con prosperità di fortuna
la guerra contro le colonie. La posterità non
potrà non detestare i consiglj di coloro, i quali, da
nissuna necessità spinti, hanno anteposto gli sfrenati
e crudeli Indiani ai soldati disciplinati dell'Inghilterra.
Quest'è stato un partito non solo di barbara
ferità notato, ma che riuscì anche in ultimo ai suoi
proprj autori esiziale. Ma la mente dell'uomo è cieca,
l'animo suo spesso crudele, e le ire civili non placabili.
Pensò adunque il congresso ad opporsi con
efficaci mezzi a questi tentativi inglesi; e perchè la
cosa procedesse con più ordine determinò, che le tribù
indiane divise fossero secondo la mente sua in altrettanti
distretti; a ciascuno dei quali fosse destinato
un uomo a posta, il quale, essendo pratico della
lingua, dei costumi e dei luoghi loro, ad essi corrispondesse,
spiasse gli andamenti loro, soddisfacesse
alle domande in ciò, che fossero ragionevoli, ed ai
bisogni e necessità loro provvedesse. In somma non
dovevano questi mandatarj nissun mezzo lasciar intentato
<span class="pagenum"><a id="Page_63"></a>[63]</span>
per cattivarsi la benevolenza degl'Indiani,
acciò non dessero ajuto all'armi reali, e tenessero
la via neutrale. Credono alcuni, che gli uomini del
congresso avessero anche il mandato di far in modo,
che gl'Indiani entrassero a parte della guerra, accostandosi
agli Americani contro gli eserciti inglesi. Il
che non ci pare abbia la sembianza della probabilità,
stantechè chiara cosa ella era, che la guerra
si doveva in grandissima parte esercitare sul territorio
americano; e che quest'Indiani erano soliti a
mettere a sacco ed a morte così gli amici, come i
nemici. Inoltre non è da credersi, che gli Americani
potessero avere in animo di macchiare con una nota
di barbarie sul bel principio una causa, ch'essi volevano,
fosse da tutti riputata e giusta e santa. Tuttavia
non vogliamo tralasciar di dire, che in Filadelfia
si credeva e si annunziava, come un caso prospero,
che gl'Indiani Moacchi, e quelli di Stockbridge,
avendo i primi mandato la ciarpa ai secondi, il che
presso di quelle nazioni era un segno di leanza, si
eran confederati, e stavan pronti ad unirsi ai coloni,
per correre a' danni degli Inglesi. Si credeva istessamente
nel Massacciusset, che i Seneca, altra nazione
indiana, fossero apparecchiati a far lo stesso. Oltre
a ciò un Capo indiano, per nome Svyashan, con altri
quattro Capi della tribù di San Francesco arrivarono
nel mese di agosto al campo di Cambridge guidati
da un Reuben-Colburn. Venivano ad offerirsi pronti
ad intraprendere la difesa dell'americana libertà. Furono
fatte loro le grate accoglienze, e condotti al
soldo. Svyashan si vantava, che avrebbe all'uopo condotta
molta gente, aggiungendo eziandio, che gl'Indiani
nel Canadà, e perfino i Francesi erano a favore
degli Americani volti, e pronti a collegarsi con
<span class="pagenum"><a id="Page_64"></a>[64]</span>
loro. Queste cose si dicevano, e si credevano universalmente.
Ma fossero qualsivogliano i desiderj del popolo,
il congresso si contentava di avergli neutrali,
ed a questo fine solo s'avviavano i suoi maneggi. Ciò
per altro non potè impedire, che gl'Inglesi non si
prevalessero di queste prime dimostrazioni, affermando
aver essi tratto alla parte loro, ed usati gl'Indiani,
perchè gli Americani i primi avevan voluto adoperargli.
</p>

<p>
Speditosi il congresso dalla bisogna degl'Indiani,
la quale lo aveva grandemente tenuto sospeso, si rivolse,
fatto più ardito dalle giornate di Lexington e
di Breed's-hill, ad onestar la causa sua, e la presa
dell'armi nel cospetto di tutte le nazioni del mondo;
e ciò facendo usò lo stile delle nazioni independenti.
Mandarono un bando, o sia dichiarazione, nella quale
con molto gravi parole ricordarono le fatiche, i disagi
ed i pericoli dagli antenati loro sopportati nell'andar
a piantare le colonie in quelle strane e rimote
regioni; le cure loro nel farle crescere e prosperare;
i patti fermati colla Corona, e l'utilità e le
ricchezze che ne erano all'Inghilterra derivate. Rammentarono
la lunga fedeltà e la lodata prontezza a
venir in soccorso della comune madre. Quindi trapassarono
a parlare dei nuovi consiglj presi dai ministri
sul finire dell'ultima guerra, e fecero una diligente
enumerazione delle lamentate leggi. Narrarono acconciamente
le lunghe e vane querele, le decennali ed
inutili supplicazioni. Accennarono le inique condizioni
per la pace proposte nel Parlamento (intendo di parlare
della proposta d'accordo del lord North), escogitate
a bella posta per dividergli, per metter le tasse
all'incanto, al quale una colonia concorrerebbe contro
l'altra, non sapendo ambedue qual prezzo sia a
<span class="pagenum"><a id="Page_65"></a>[65]</span>
redimer le vite loro bastevole. Descrissero la possessione
nimichevolmente presa della città di Boston dalla
soldatesca armata sotto i comandamenti del generale
Gage; le ostilità di Lexington incominciate dai soldati
reali, e le crudeltà commesse in quel fatto; la
rotta fede di quel generale pel rifiuto delle permissioni
di uscita, e le più peggiori permissioni concesse,
per avere con barbara inumanità separato i mariti
dalle mogli, i figliuoli dai genitori, gli amici dagli
amici, i vecchi e gl'infermi dai pietosi, dai forti e
dai sani, i padroni dalle robe e masserizie loro. Rammentarono
la beccheria di Breed's-hill, l'incendio di
Charlestown, l'arsione delle navi, il guasto delle vettovaglie,
la minacciata rovina e distruzione di tutte
le cose. Favellarono delle tente fatte dal governatore
del Canadà per ispingere a' danni loro gl'Indiani,
gente fera e bestiale, ed i disegni ministeriali notarono
di voler accumulare sulle infelici ed innocenti
colonie tutti i flagelli del fuoco, del ferro e della
fame.
</p>

<p>
«Siamo, <i>esclamarono essi</i>, al bivio ridotti, o di
sottometterci intieramente alla tirannide d'irritati ministri,
o di resistere colla forza. Abbiam ragguagliati
i danni da una parte e dall'altra, e trovato abbiamo,
che nulla è più da temersi, che la volontaria
schiavitù. L'onore, la giustizia, l'umanità ci vietano
di abbandonar vilmente quella libertà, che abbiamo
dai nostri valorosi antenati ricevuta; e che la nostra
innocente posterità ha diritto di ricevere da noi. Non
possiam portar l'infamia di dar in preda le future
generazioni a quella miserabilità, che sovrasta loro
inevitabilmente, se noi con inudita viltà lasciam loro
per eredità la servitù. La nostra causa è giusta, l'unione
perfetta, le facoltà grandi; e non mancheranno
<span class="pagenum"><a id="Page_66"></a>[66]</span>
all'uopo i soccorsi esterni. Noi ringraziamo grande e
gratamente la divina Provvidenza, che a questo terribil
cimento non ci abbia tratti, se non quando erano
già le nostre forze al presente grado cresciute, ed avevamo
nelle precedenti guerre imparato l'uso dell'armi,
ed acquistato i mezzi di difesa. Con i cuori confortati
da questi pensieri noi solennemente, avanti
Dio ed avanti gli uomini, dichiariamo, che noi giusta
nostra estrema possa quelle armi, che il benefico Creatore
ha nelle nostre mani poste, ed alle quali i nostri
nemici ci hanno sforzati di ricorrere, ad onta
di ogni pericolo, con animi invitti ed insuperabil costanza
adopreremo in difesa delle nostre libertà, essendo
tutti, ed al tutto risoluti a morir liberi, piuttosto
che a vivere schiavi. Che le menti dei nostri
amici e concittadini non si sollevino a queste nostre
determinazioni. Noi non intendiamo a niun modo
quell'unione disciogliere, la quale da sì lungo tempo
dura fra di noi, e che con ogni sincerità desideriamo
di veder ristorata. La necessità non ci ha peranco
spinti a questo disperato consiglio, nè alcun'altra nazione
abbiam contro di essi alla guerra provocata. Noi
non leviamo gli eserciti coll'ambizioso disegno di separarci
dalla Gran-Brettagna, e diventar Stati independenti.
Noi non combattiamo nè per la gloria, nè
per le conquiste. Noi offeriamo al mondo lo spettacolo
di un popolo assaltato da un nemico non provocato,
senza niuna imputazione, o sospetto di offesa.
Vantan essi i privilegj e la civiltà loro. Eppure
altre condizioni non offrono, che la servitù, o la
morte.
</p>

<p>
«Nella nostra propria contrada, in difesa di quella
libertà che abbiamo, nascendo, eredata, che abbiam
goduta dai tempi della rivoluzione in poi, per la protezione
<span class="pagenum"><a id="Page_67"></a>[67]</span>
delle nostre proprietà solo acquistate per la
onesta industria de' nostri antenati, e nostra, e contro
la violenza testè usata, noi abbiamo le armi pigliate.
Queste porremo noi giù, ma non prima, allor quando
gli assalitori avran cessato le ostilità, ed ogni pericolo
che ricominciar possano, sarà allontanato. Posta
umilmente ogni nostra confidenza e speranza nella
mercè del supremo, ed indifferente Giudice e Governatore
di tutte le cose, noi divotamente supplichiamo
la sua divina bontà di proteggerci in questo gran
conflitto, ed a felice fine condurci, di piegare il cuore
de' nostri avversarj alla concordia, di fargli a ragionevoli
termini consentire, ed in tal guisa l'impero
preservare dalle calamità della cittadina guerra».
</p>

<p>
Questo manifesto, il quale fu molto lodato a quei
tempi, fu sottoscritto da Giovanni Hancock, il quale
era in iscambio del Rutledge stato eletto presidente
del congresso, e dal segretario Carlo Thompson.
</p>

<p>
Il congresso non tralasciò anche in questa circostanza
di usare il mezzo della religione. Il manifesto
fu mandato in ogni parte del continente, e letto su
pei pulpiti dai ministri colle opportune esortazioni.
Nel campo bostoniano fu letto con preparata solennità.
Il maggior generale Putnam assembrò quella parte
dell'esercito, che obbediva a' suoi comandamenti in
sul Prospect-hill, e quivi con insolita pompa fu letto
ai soldati. Terminata la lettura si fe' un'accomodata
preghiera. Dato il segno dal generale, tutto l'esercito
gridò tre volte <i>amen</i>, ed in quel mentre si sentì
lo scoppio dell'artiglieria, che tirò dal Forte. Drappellavano
nell'istesso tempo colla insegna mandata recentemente
al Putnam col solito motto di <i>Appello
al Cielo</i>, e con quell'altro; <i>Qui transtulit sustinet</i>.
Le istesse solennità osservate furono tra le altre schiere.
<span class="pagenum"><a id="Page_68"></a>[68]</span>
Tutti erano contenti e concitati. A Cambridge poi,
essendovi concorsi i principali uomini della provincia
di Massacciusset, la lettura fu fatta in presenza
loro e di molto popolo con grande apparato. Il che
contribuì non poco ad indur negli animi, con una
ardenza e zelo religiosi, una grandissima ostinazione.
Queste cose si facevano ad imitazione di quelle, che
stat'erano praticate dai libertini ai tempi di Carlo I,
sicchè pareva, fosse quell'istessa guerra rinnovata, nella
quale la religione protestante serviva di motivo o
di pretesto agli autori della libertà, od ai fautori dell'anarchia;
e la religione cattolica serviva di titolo
o di coperta ai difenditori della temperata Realtà, od
agli stabilitori del dispotismo. Tanta è la forza della
religione nei cuori umani! E tanta è sempre stata la
propensione dei reggitori delle nazioni a profittarne!
Dal che la religione stessa ricevè gran danno; ed è
nata in gran parte quella freddezza, che in proposito
di lei fu osservata in certi tempi, e che fu sì meritevolmente
lamentata dagli uomini prudenti. Imperciocchè
l'universale dei popoli si accorse, che gli uomini
astuti della religione si servivano, come di un
istromento per arrivare ai fini mondani loro. E siccome
l'uomo è pur troppo sfrenato, e ne' desiderj
suoi molto intemperante, sicchè non contento di rimanersi
ai limiti del bene non precipiti spesso nel
suo contrario, così la religione, che dovrebb'essere
sempre santa ed intemerata, diè talvolta favore a biasimevoli
imprese con grave scandalo dei popoli, e con
molta diminuzione della propria autorità, che riuscì
assai dannosa alla rettitudine ed al buon costume.
Comunque ciò sia, ella è cosa certa, che questa sembianza
religiosa, colla quale vollero gli Americani colorire
l'impresa loro, se produsse fra di essi maggior
<span class="pagenum"><a id="Page_69"></a>[69]</span>
consenso ed ostinazione, fu causa eziandio della pertinacia
del governo inglese, del rigore e della severità,
coi quali esercitò egli la presente guerra. Oltre
la ragion di Stato si tramescolava nella mente sua
la ricordanza dei passati casi dei britannici Re; il che
doveva con un certo spavento indurre anche più rabbia
e maggior livore.
</p>

<p>
Avendo in tal modo il congresso cercato di giustificar
l'opera sua presso le nazioni del mondo, voltò
il pensiero a protestare al popolo inglese, che l'intendimento
degli Americani era quello di voler l'antica
congiunzione con essi mantenere, la quale, affermavano,
era stata, e tuttavia era la gloria, la felicità
ed il primo dei desiderj loro. Gli ammonivano
in istile grave e molto patetico, si ricordassero dell'antica
amicizia, delle gloriose e comuni imprese
degli antenati, e dell'affezione verso gli eredi delle
virtù loro, le quali la vicendevole congiunzione fin'allora
conservata avevano. Ma quando, soggiungevano,
l'amicizia era violata colle più atroci ingiurie; quando
ciò, ch'era l'onore e l'ornamento degli antenati riputato,
diventava una cagione di biasimo, e quando
niun'altri rispetti rimanevano fuori di quelli, che fra
tiranni e gli schiavi esistono; quando finalmente ridotti
erano all'alternativa di rinunziar al favor loro,
od alla libertà, non dover poter essere dubbia la elezione.
E dopo di aver toccato i meriti loro e le dannose
leggi, concludevano con dire, che la vittoria
sarebbe del pari pregiudiziale all'Inghilterra, che all'America;
che quei soldati, i quali avrebbero cacciato
le spade dentro le viscere degli Americani, le
avrebbero anche senza esitazione alcuna rivolte contro
i Brettoni; che pregavano bene il cielo, volesse
dagli amici loro, fratelli e concittadini, imperciocchè
<span class="pagenum"><a id="Page_70"></a>[70]</span>
con tali nomi volevano ancora appellargli, primachè
la memoria dell'antica affezione cancellata non fosse,
quell'eccidio e quella rovina frastornare, che loro soprastavano.
</p>

<p>
Composero anche una dicerìa indiritta al Re, colla
quale narrati prima i meriti loro, la fede verso la
Corona, le disgrazie e calamità presenti, pregarono e
scongiurarono, che il reale animo di Sua Maestà si
piegasse a voler interporre l'autorità sua per sottrargli
dalla presente condizione, ed a trovar qualche buon
mezzo, onde, le unite supplicazioni delle colonie udite,
possano alla riconciliazione condursi. Imploravano
eziandio, cessassero intanto le armi, e quelle leggi si
rivocassero, dalle quali maggiore e più prossimo danno
provavano. Che ciò fatto, avrebbe il Re tali prove del
buon animo delle colonie avute, che le avrebbe tosto
alla sua reale grazia ritornate, ed esse nulla lasciato
per testimoniare la divozione loro verso il sovrano,
e l'affezion verso la comune patria.
</p>

<p>
Desiderava il congresso di rendersi benevola la nazione
irlandese, essendochè molti utili cittadini ne venivano
ogni anno dall'Irlanda ad abitar l'America, e
tra i soldati, anzi tra i generali americani si trovavano
alcuni Irlandesi. Temeva eziandio, che gli uomini
di quella nazione avessero mal animo contro i coloni
per causa delle leghe contro il commercio, dalle quali
avevano ricevuto molto danno. Nè non sapeva, che
anche gl'Irlandesi erano per molte ragioni scontenti
del governo inglese; e quantunque si fossero ultimamente
fatte loro concessioni, tuttavia rimaneva ancora
molto disgusto negli animi loro. Questa mala contentezza
intendeva di usare il congresso, e d'invelenir
quelle piaghe, che già andavano serpendo nei cuori
irlandesi. La qual cosa come potesse consistere colla
<span class="pagenum"><a id="Page_71"></a>[71]</span>
fedeltà, nissuno non potrà non giudicare. Ma la guerra
era rotta, e già molto avanti trascorsa, e gli Americani
volevano con tutti i mezzi esercitarla; tra i quali
secondo il solito, quello si è di aver la sembianza di
desiderar la pace, e quell'altro ancora di sollevare ed
inasprire gli animi dei sudditi del nemico contro l'autorità
dello Stato. A questo fine il congresso scrisse
una molto accomodata lettera, la quale inviò al popolo
irlandese. Affermarono che siccome ingiuriati ed
innocenti, così desideravano di goder il favore dei virtuosi
ed umani uomini; che comunque incredibile dovesse
parere, che in quel secolo, tanto chiaro per la
civiltà e per le dottrine, i reggitori di una nazione,
la quale in ogni tempo aveva per la libertà combattuto,
e la memoria degli amici di quella con perpetua
onoranza proseguiti, tentassero di stabilire un'arbitraria
potestà sulle vite, le libertà e le proprietà dei
concittadini loro dell'America, ciò era non di meno
una altrettanto deplorabile, che incontrastabile verità.
Parlavano ancora delle battaglie di Lexington e di
Breed's-hill, dell'incendio di Charlestown, e delle prigioni
di Boston. Continuarono dicendo, che nissuno
gli poteva biasimare di aver voluto colla forza arrestar
il corso di tanta desolazione; di ributtare gli assalti
delle feroci schiere; che speravano bene coll'ajuto
di Dio di poter resistere alle usurpazioni ministeriali,
e che già anticipavano nella mente loro quell'età
d'oro, in cui la libertà, con tutte le gentili arti
della pace e dell'umanità, avrebbe il suo dolce dominio
in quel mondo occidentale stabilito, e rizzati
monumenti eternali a quei virtuosi amici e martiri
della libertà, i quali avevano combattuto per la causa
sua, e riportatone ferite, patimenti o morte; che ringraziavano
grandissimamente gl'Irlandesi del buon animo
<span class="pagenum"><a id="Page_72"></a>[72]</span>
loro verso l'America; che sapevano, che non istavan
essi nemmeno senz'aggravj; che molto si condolevano
alle strettezze loro; e che si rallegravano, che
il disegno dei ministri di voler soggiogar le colonie
gli avesse indotti a graziar l'Irlanda di alcuni benefizj;
che per fino la mercè del governo era stata crudele
verso gl'Irlandesi, e che nei grassi pascoli dell'Irlanda
molti affamati parricidi avevano trovato e
cibo, e forze per macchinare la distruzion sua; che
speravano, che la pazienza dei modesti uomini non
sarebbe sempre lasciata in dimenticanza, e che Iddio
permetterebbe, che fosser guasti e rotti i disegni di
coloro, i quali volevano spegnere la libertà nel britannico
impero; che avevan essi pigliate le armi per
difenderla, e con essa la vita, la roba, l'onore e tutto
quello, che l'uomo ha più caro quaggiù; che per ottenere
un prospero fine all'impresa loro molto confidavano
nei buoni uffizj dei compagni loro al di là
dell'Atlantico, giacchè questi altro destino sperar non
potevano dal comune nemico, se non quello di esser
gli ultimi artigliati.
</p>

<p>
Insistendo nel medesimo pensiero scrisse il congresso
una lettera alla città di Londra per ringraziarla
della parte, che aveva presa in favor dell'America; il
quale procedere, dicevano, molto bene si conveniva
alla prima città del mondo, a quella che in ogni tempo
era stata la difenditrice della libertà e di un giusto
governo contro la tirannide.
</p>

<p>
Ma il congresso stimava importare assai al buon
fine del suo negozio tenersi gli animi dei Canadesi
benevoli, sicchè od agli Americani si accostassero, od
almeno tenessero la via di mezzo. Sapevano, che la
prima lettera non era riuscita senza effetto, e questo
intendevano di confermare con una nuova. Del che
<span class="pagenum"><a id="Page_73"></a>[73]</span>
avevano grandissima speranza; conciossiachè l'atto di
Quebec avesse in quella provincia effetti partoriti del
tutto contrarj a quelli, che gli autori suoi si erano
proposti. La maggior parte degli abitatori del Canadà
l'avevano ricevuto, eccettuati i nobili, con evidenti
segni di disgusto, e generalmente lo riputavano tirannico
e tendente all'oppressione. E quantunque non
si potesse aspettare che i Canadesi, siccome quelli
che per lungo tempo sotto il governo francese erano
stati avvezzi ad un più duro freno, fossero altrettanto
inclinati alla resistenza, che i coloni inglesi usi a vivere
sotto le leggi di un governo più largo, tuttavia
non si stava senza speranza, che, pel tedio della signoria
degl'Inglesi, entrassero anch'essi a parte della
querela, e con quelle dei vicini le armi loro congiungessero.
Non ignoravano eziandio, che alcuni fra i Canadesi,
e massimamente quelli di Monreale e di altri
luoghi più vicini alle colonie, si erano gravemente
risentiti all'occupazione fatta dai coloni delle Fortezze
di Ticonderoga, e di Crown-point, ed alla signoria
da essi presa dei laghi, pei quali si ha la via dalle
colonie al Canadà. Questi sospetti e queste gelosie
volevano gli Americani purgare. Ma quello ch'era più
degno di considerazione, si era, che si avevano certe
notizie de' sforzi, che non cessava il governo inglese
di fare per indurre i Canadesi a pigliar le armi, e
coi soldati britannici accozzarsi. Gli agenti del Re nè
ad oro risparmiavano, nè a lusinghe, nè a promesse
per ottener il fine loro. Il generale Carleton, che ne
era governatore, sebbene molto di propria natura severo,
faceva in questo però molto frutto coll'autorità,
che aveva grandissima presso quei popoli, e coll'opinione
in cui era, e molto meritamente tenuto, di buon
guerriero, di uomo umano, e d'integerrimo cittadino.
<span class="pagenum"><a id="Page_74"></a>[74]</span>
Era noto, ch'egli era arrivato nella provincia con un
mandato amplissimo. Poteva giusta suo piacere eleggere
tutti i membri del Consiglio, o congedargli; obbligare
quanti volesse dei sudditi del Canadà contro
qualsivoglia nemico ch'ei credesse di dover combattere;
piantar Fortezze, o disfarle, e tutte quelle provvisioni
fare, che alla sicurezza della provincia riputasse
necessarie. Egli poi non era uomo da non saper
usar bene l'autorità che gli era stata conferita. Aveva
già posto mano all'opera avendo pubblicato, che si
sarebbero volentieri ricevuti i Canadesi agli stipendj
del Re, ed ordinati in un reggimento. Avevano inoltre
gli Americani avuto lingua, che il governo aveva deliberato
di spedire alla volta del Canadà quindicimila
archibusi per mettergli in mano ai cattolici romani
di questa provincia. Tutto annunziava, che si volesse
fare una testa grossa per assalir alle spalle le colonie,
e cooperar di là coll'esercito del generale Gage.
L'istesso lord North, favellando in Parlamento, si era
lasciato intendere, che quest'era il disegno del governo.
Le cose erano molto strette, e se non si poneva
un pronto rimedio, gli animi dei Canadesi si
sarebbero di breve rivolti a cose nuove contro la sicurezza
delle colonie. Per la qual cosa si risolvette il
congresso di scrivere una lettera a quei popoli, intitolandola:
<i>Agli oppressi abitatori del Canadà</i>, la quale
riempirono di pensieri opportuni, coloriti con istile
elegante e molto concitato. Recavan essi in mente dei
Canadesi, che già avvisati gli avevano dei perniziosi
disegni, che si covavano contro gli uni e gli altri;
che ora avevan bene di che condolersi, che questi
disegni si volessero mandare ad effetto; che anzi i
medesimi per la nuova forma di governo data alla
provincia del Canadà si erano già introdotti; che per
<span class="pagenum"><a id="Page_75"></a>[75]</span>
questa gli abitatori suoi, le donne, i figliuoli erano
fatti schiavi; che più non avevan cosa, che loro propria
potessero estimare; che tutti i frutti delle fatiche
e della industria loro potevano essere involati,
quandunque un avaro governo, un rapace consiglio
il volessero; che potevano in lontane contrade trasportati
essere, per combattervi le battaglie, nelle
quali non avrebbero niun interesse; che il godersi
la religione loro stessa dipendeva da una potestà legislativa,
della quale non eran partecipi; che i sacerdoti
loro sarebber cacciati, banditi, spogliati, quantunque
volte le ricchezze loro e possessioni avessero
sufficienti cagioni di tentazione offerite; che non potevan
esser sicuri, che un buon Re sempre occupasse
il trono, e se un cattivo, o non curante principe concorresse
con malvagi ministri nel cavar denaro per
impoverire ed infievolire la provincia, non si poteva
prevedere, a quali estremità sotto le presenti leggi
avessero i Canadesi ad esser ridotti; che sapevano
molto bene gli Americani, che si faceva ogni sforzo,
che si usava ogni ingegno per far correre i fratelli
del Canadà ai danni loro; ma che s'eglino consentissero
a ciò fare, si ricordassero, che, nascendo la
guerra colla Francia, sarebbero i tesori loro spesi,
i figliuoli mandati nelle spedizioni contro le isole
francesi dell'Indie occidentali; che in quanto ai coloni
si erano essi determinati a viver liberi, od a morire;
che erano amici, e non nemici ai Canadesi;
che la occupazione delle Fortezze e delle navi sui laghi
era stato l'effetto della necessità; ma che stessero
pur sicuri, che altri modi non avrebbero tenuti
fuori di quelli, che l'amicizia e l'interesse comune
dei due popoli avrebbero consentito; che speravano
<span class="pagenum"><a id="Page_76"></a>[76]</span>
finalmente, si sarebbero i Canadesi ai coloni congiunti
per difendere la comune libertà.
</p>

<p>
Fatta la lettera la mandarono alla volta del Canadà.
La cosa ebbe l'effetto che desideravano, per quanto
si voleva, che i Canadesi tenessero la via neutrale.
Risposero questi alle instanze del governatore, che stavano
sotto il governo inglese molto volentieri, e sempre
si sarebbero pacificamente e lealmente comportati.
Ma ch'erano affatto stranieri, e non potevano e non
dovevano esser giudici delle controversie nate tra il
governo e le sue colonie; che in nissun modo conveniva
loro, che diventassero parte in questa contesa;
che se il governatore volesse levar le milizie della provincia
per difenderla nel caso in cui venisse assaltata,
ciò farebbono di buonissima voglia; ma al marciare
oltre i confini, ed assaltare i popoli vicini non potevan
acconsentire. Da questo buon animo dei Canadesi
ne ricevettero le cose del congresso verso tramontana
maggior sicurtà.
</p>

<p>
Trovata Carleton nei Canadesi tanta durezza si rivolse
all'autorità della religione, e pregò il signor
Brand, vescovo di Quebec, acciò volesse pubblicare
un mandamento, il quale dovesse esser letto dai parrochi
in sui pulpiti nelle chiese a tempo dei divini
uffizj. Intendeva, che il vescovo esortasse quei popoli
a pigliar le armi, ed a secondare i soldati del Re nell'impresa
loro contro i coloni. Il vescovo, con memorabile
esempio di pietà e temperanza religiosa, ricusò
di metter mano in quest'opera, dicendo, ch'ella
era troppo indegna della persona del pastore, e troppo
contraria ai canoni della chiesa romana. Tuttavia alcuni
ecclesiastici, siccome in tutti gli ordini si trovan
di quelli, che antepongono l'interesse al dovere, e
l'utile all'onesto, si adoperavano caldamente in questa
<span class="pagenum"><a id="Page_77"></a>[77]</span>
bisogna. Ma ciò fu tutto invano. I Canadesi persistettero
nella determinazione loro a volersene stare
di mezzo. La nobiltà, siccome quella che aveva tanto
favore ricevuto dall'atto di Quebec, credette, fosse
della gratitudine sua di secondare in questo le intenzioni
del governatore, e vi si adoperò con molto fervore.
Ma i suoi sforzi a far correr la gente pacifica alle
risse ed al sangue riuscirono, come quei del governatore,
del tutto vani. Forsechè nel confermar gli
animi degli abitanti di questa provincia a non uscire
della neutralità, oltre le esortazioni del congresso,
contribuì non poco la speranza, che il pacifico proceder
loro in una occorrenza piena di tanto pericolo,
e nella quale la congiunzione loro coi coloni sarebbe
stata di tanto danno cagione agl'interessi britannici,
avrebbe piegato il governo ad usar con essi più mansuetudine,
ed a conceder loro favori, che senza di
ciò non avrebbono potuto conseguire.
</p>

<p>
Accorgendosi Carleton, che non poteva sperare di
poter formar reggimenti canadesi, e conoscendo che
ciò non ostante esistevano nella provincia alcuni leali,
i quali non sarebbero stati lontani dal pigliar le armi,
ed altri ancora che per amor del guadagno sarebbero
venuti volentieri al soldo, si voltò ad un'altra via,
e fe' dar ne' tamburi in Quebec per eccitar la gente
ad arrolarsi sotto le insegne d'un reggimento che chiamò
dei <i>Reali montanari fuorusciti</i>. Propose favorevolissime
condizioni; dovessero condursi solamente duranti
le turbolenze; ciascun soldato ottenesse dugento
acri di terra in quella provincia dell'America settentrionale,
che più gli venisse a grado; il Re pagherebbe
esso tutte le gabelle solite a pagarsi nell'acquisto delle
terre; per venti anni avvenire non avessero a pagar
censi alla Corona; ciascun soldato ammogliato ottenesse
<span class="pagenum"><a id="Page_78"></a>[78]</span>
cinquanta acri per conto della moglie, e cinquant'altre
per conto di ciascun figliuolo, le une e
le altre colle medesime esenzioni e privilegj, e di più
una guinea di caposoldo nel pigliar la condotta. In
questo modo riuscì Carleton a raggranellare alcuni
pochi soldati; ma questa fu cosa di poco momento.
Ben più importante si fu quella delle mosse degl'Indiani.
Il governatore e gli agenti del Re presso di
queste selvagge nazioni avevano tanto detto e tanto
fatto, che finalmente riuscirono in una parte dello
intento loro, avendo persuaso ad alcune di pigliar le
armi in favor della parte inglese, non ostante che avessero
con tanti giuramenti asseverato di volersene star
dall'un de' fati senza impacciarsi più in questa parte,
che in quella. Ma non sono già le nazioni barbare
meglio mantenitrici della fede, che le civili; e grand'incentivo
è l'oro, l'amor della preda, e la sete del
sangue. Adunque in sul finir di luglio arrivò in Monreale
il colonnello Guido Johnson, soprantendente
generale del Re sugli affari indiani, accompagnato da
un gran numero di Capi, e di guerrieri delle sei tribù.
Vi si fece una solenne adunata, alla quale essi
intervennero, siccome pure i Capi ed i guerrieri degli
Indiani confederati. Erano una grossa banda. Giurarono,
seguendo il costume loro, ed in cospetto del
generale Carleton di sopportar la causa del Re. Questo
fu il primo principio della guerra indiana. Questi
furono quei barbari, che, accozzatisi colle genti del
generale Burgoyne, fecero, due anni dopo, tanti guasti,
ed usarono tante crudeltà, come apertamente potrà
vedere colui, che sarà vago di leggere il progresso
di queste storie.
</p>

<p>
Intanto non poteva il congresso non manifestare
qual fosse la opinion sua intorno la provvisione d'accordo
<span class="pagenum"><a id="Page_79"></a>[79]</span>
del lord North. Il passarla sotto silenzio avrebbe
dimostrata troppa caparbietà, e' si sarebbero discoperti
gli Americani a non voler ascoltar alcun temperamento.
Ciò non pertanto il congresso non volle
troppo affrettare questa risoluzione, ed aspettò ben
due mesi, prima ch'ei venisse ad un partito terminativo.
Voleva con l'indugio mostrare maturità di
consiglio, ovvero noncuranza verso la provvisione. Ma
la più principal cagione si fu questa, che essendo incominciata
la guerra, voleva aspettare l'esito delle
prime battaglie. Imperciocchè altra doveva esser la
risposta, se le armi inclinavano a suo favore, ed altra
se la fortuna si dimostrasse favorevole agl'Inglesi. E
quantunque, quando si ricevette la provvisione, che
fu ai trenta di maggio, si fosse già combattuta la
battaglia di Lexington, nella quale gli Americani avevano
acquistato la lode di gente valorosa e forte, era
però questa stata piuttosto un'affrontata di moltitudine
collettizia contro pochi soldati d'ordinanza, che
una giusta battaglia, dalla qual si potesse qualche
probabile augurio pigliare intorno l'esito finale della
guerra. Vedevano benissimo, che sarebbe stato tempo
di calare agli accordi, e volevan serbarsi nel caso di
qualche sinistro evento una via aperta a potere, quell'appuntamento
accettare, che l'Inghilterra stessa aveva
offerto. La vittoria sarebbe divenuta inutile, se
prima avessero acconsentito ai patti, e la mala fortuna
non avrebbe peggiorate le condizioni dell'accordo.
Perciò dal temporeggiare nissun danno si poteva
ricevere, e molto utile ricavare. Ma la battaglia
di Breed's-hill cambiò affatto lo stato delle cose, e
l'ardore col quale i coloni correvano sopra Boston,
la prontezza colla quale si procacciavano le armi e
le munizioni, la costanza, e quasi l'allegrezza, che
<span class="pagenum"><a id="Page_80"></a>[80]</span>
si manifestavano nel sopportare i disagi della guerra,
e quei prodotti dagli ultimi atti del Parlamento, le
confermarono. Se l'evento poteva ancor parer dubbio
agli uomini indifferenti, in quegli animi concitati doveva
più potere la speranza, che il timore. Adunque
i membri del congresso confortati dal favorevole aspetto
delle cose, ed avendo indugiato la risposta,
quanto parve dignità, si accostarono alla disaminazione
delle condizioni d'accordo, e ciò fecero con animo
di volerle rifiutare. Il che però non era senza
qualche disagevolezza. Poichè nel momento stesso, in
cui ricusavano i patti, volevano peranche aver la sembianza
di desiderar la concordia. Dovevasi al rifiuto
dare qualche probabile colore, e far vedere agli occhi
di tutti, che non ogni condizione, ma quelle solamente
ch'erano allora offerte, ricusavano. Opinarono,
che le colonie d'America avevano sole il diritto
di dare e concedere la pecunia loro; e che questo
diritto importava quell'altro di poter deliberare, se
una qualche concessione, ed a qual proposito debba
esser fatta, ed a quanto ella debba sommare, le quali
cose tutte in virtù della provvisione di lord North
erano tolte affatto dalla facoltà dei coloni; che siccome
le colonie hanno il diritto di giudicare dell'uso
che si deve fare della concessa pecunia, così dovevan
anche aver quello di sopravvederlo, acciocchè non sia
adoperata nel comprare, o corrompere questo e quello,
a fine di sovvertire i civili diritti dei concessori, di
trattener gli eserciti stanziali, ed opprimere la libertà
loro. Il quale diritto era violato dalla provvisione,
stantechè per questa la pecunia riscossa doveva serbarsi
a disposizione del Parlamento; che la provvisione
era irragionevole, perciocchè non si poteva sapere,
a quali somme sarebbe stato contento il Parlamento,
<span class="pagenum"><a id="Page_81"></a>[81]</span>
ed insidiosa, perciocchè il Parlamento stesso poteva
accettar le modiche offerte di una colonia, e rifiutar
le grosse di un'altra, e perciò accordarsi con le prime,
e ributtar in una nimichevole condizione le seconde,
le quali, abbandonate a sè stesse, avrebbero
dovuto a qualunque più grave termine acconsentire,
e che da questa divisione delle colonie ne sarebbe
nata a posta del Parlamento la schiavitù di tutte. Che
siccome la sospensione del diritto di tassar le colonie
altrettanto doveva durare, e non più, quanto duravan
le concessioni, così potrebbero queste ad arbitrio
del Parlamento diventar perpetue; la qual cosa
sarebbe molto pericolosa alla pubblica libertà; ed il
Parlamento stesso era solito a non conceder la pecunia,
se non per lo spazio di un anno, rinnovando
ciascun anno la concessione. Che quand'anche si volesse
credere, che le condizioni altrettanto fosser giuste
e ragionevoli, quanto sono ingiuste ed insidiose; il
risuonar d'ogni parte romori sì grandi d'armi, gli
eserciti e le flotte, che l'America infestavano e circondavano,
dovrebbero soli renderle odiose e non accettabili.
Che si credeva, che l'impresa di volere colla
forza trarre dalle mani loro le contribuzioni per la
comune difesa era del tutto inutile, stantechè di buon
grado avevano sempre contribuito; ch'essi soli erano
i giudici competenti delle provvisioni a ciò necessarie,
e che non volevano, che i popoli d'America fossero
gravati per procurar pensioni agli oziosi ed ai malvagi,
sotto colore di fornire la Camera reale; che se
il Parlamento ordinava nei limiti della sua giurisdizione
il civil governo, come gli pareva meglio e piaceva,
così anche speravan essi di poter ordinar il loro
senza molestia; che la provvisione non gli poteva soddisfare,
sia perchè importava solamente sospensione,
<span class="pagenum"><a id="Page_82"></a>[82]</span>
e non rinunziazione del diritto di tassare, sia perchè
non annullava gli odiosi atti del Parlamento; che il
ministro voleva far credere, che di nulla altro si disputasse,
che del modo di riscuotere le tasse, quandochè
in vero pretendeva di aver il diritto di tassar
le colonie ad arbitrio suo, e per quelle somme ch'ei
voleva. Che inoltre il governo inglese pretendeva di
aver la facoltà di alterar i diplomi e le patenti delle
costituzioni delle colonie; che finalmente, se si farà
considerazione alle tante ingiurie, le quali alle colonie
fatte si erano da undici anni in poi, alle pacifiche
e rispettose supplicazioni loro, o trasandate, o
con nuovi insulti ricevute; se si porrà mente a quel
che disse il ministro, che non avrebbe consentito ad
entrare in nissuna pratica d'accordo, se non quando
sarebbe l'America prostrata a' suoi piè, ed al motto
di quell'altro, il quale, parlando dell'America, ebbe
a dire, che <i>si spegnesse Cartagine</i>; il che nissuno dei
senatori britannici imprese a contraddire; se si attenderanno
le armi, colle quali state sono le colonie assalite,
e le crudeltà che le accompagnarono, nissuno
potrà credere, esser gli Americani (così conchiudevano)
discosti dalla ragione; che anzi ognuno si persuaderà,
che niuna cosa fuori dei proprj sforzi poteva rompere
i ministeriali disegni di eccidio e di servitù.
</p>

<p>
Queste furono le risoluzioni del congresso rispetto
alla provvisione d'accordo del lord North, le quali
fece pubblicare e mandare in ogni luogo. Nissuno non
vi potrà osservare lo stile acerbo, e le nuove pretensioni
degli Americani, che evidentemente dimostrarono,
quanto fossero lontani dalla concordia. Tuttavia
volendo purgar il pregiudizio, che alla causa
loro arrecava la opinione, in cui si era generalmente,
che mirassero già fin d'allora all'independenza, e
<span class="pagenum"><a id="Page_83"></a>[83]</span>
desiderando di lavarsi da quel biasimo, che loro si
dava di non aver mai voluto in tutto il tempo della
contesa mettere in mezzo veruna proposizione d'accordo,
ed intendendo forse di tenersi una via aperta
verso il vincitore nel caso, in cui le cose della guerra
sinistrassero, e forse anche per preoccupare l'adito
alle proposizioni del lord North, che non avevano
in animo di accettare, il congresso aveva deliberato
di offerire le seguenti condizioni; avessero le colonie
non solamente a continuare a concedere gli straordinarj
sussidj a tempi di guerra, ma di più, se loro
fosse concessa la libertà del commercio, a pagare
nella cassa di redenzione tale somma annualmente
per lo spazio di cento anni avvenire, la quale sarebbe
in tal tempo stata sufficiente, quando fosse fedelmente
impiegata, ad estinguere il presente debito
della Gran-Brettagna. E nel caso, che questa condizione
non fosse accettata, offerivano, che avrebbero
consentito a far un accordo colla Gran-Brettagna, in
virtù del quale fosse concessa alla medesima la facoltà
per lo spazio eziandio di cento anni, di fare
tutte quelle provvisioni, che avrebbe creduto necessarie
per regolar il commercio, e verso l'utile generale
dell'impero indirigerlo; ma che in tal caso niun'altra
somma di pecunia potesse loro venire richiesta. La
qual offerta, come ognun vede, alcuna nuova concessione
non conteneva; che anzi era questo veramente
il soggetto proprio della controversia. Alcuni credettero
ancora, che proponessero, il Parlamento ponesse
una tassa generale su tutto l'impero, intendendosi
dell'Inghilterra, della Scozia e delle colonie americane,
della quale ciascuna delle parti dovesse sopportare
la rata sua all'avvenante delle sue facoltà.
Speravano in tal modo, che il Parlamento sarebbe
<span class="pagenum"><a id="Page_84"></a>[84]</span>
andato a rilento nel por tasse sull'America, stantechè,
fatto questo accordo, non poteva porne su di
questa, senza gravare nel medesimo tempo, ed in
egual proporzione l'Inghilterra. Ma il fatto di Breed's-hill,
lo stretto assedio di Boston, l'ardore dei popoli,
e forse già qualche più probabile speranza di
soccorsi esterni fecero sì, che queste proposte furono
messe in disparte, e gli animi si voltaron del tutto
ai pensieri di guerra.
</p>

<p>
Fatte tutte queste cose, le quali riguardavano od
alle provvisioni della guerra, od a conservarsi nell'amicizia
le vicine nazioni, ovvero a dar favore alla
causa loro presso gli abitanti della Gran-Brettagna
e dell'Irlanda, il congresso applicò l'animo a determinare,
qual fosse l'autorità sua ed i termini, sino
a' quali essa si doveva distendere, siccome i rispetti
che doveva avere coll'autorità delle assemblee provinciali.
La qual cosa era di somma necessità non
senza ragione tenuta. Imperciocchè fin allora il suo
operare era meglio fondato sull'opinione favorevole
dei popoli, che su statuti, i quali fossero da questi,
o dalle assemblee, che gli rappresentavano, approvati.
Si obbediva al congresso, perchè tal era l'inclinazione
delle genti, ma non già perchè così fosse dagli
ordini pubblici statuito. Si desiderava eziandio, che
siccome si voleva condurre l'America allo stato di
una nazione independente, la quale avesse un governo
proprio, ed un solo maestrato supremo, così
si cominciassero appoco appoco a questo fine indirizzare
le cose, e la somma di esse ritraendo dalla
potestà dei maestrati locali, in una sola e generale
si concentrassero. Quest'era anche un mezzo efficace
per ottenere, che nissuna provincia si ardisse da sè
sola scostarsi dalla lega; perchè in tal caso non solo
<span class="pagenum"><a id="Page_85"></a>[85]</span>
sarebbe diventata infedele alle altre, ma ancora ribelle
al governo generale dell'America. Con tutto ciò
non si poteva questa bisogna senza molta disagevolezza
maneggiare per causa delle gelosie delle assemblee
provinciali, le quali difficilmente avrebbero consentito
a rinunziare ad una parte dell'antica autorità
loro per investirne un maestrato insolito e nuovo. E
se non fosse stata la propensione dei popoli e la necessità
di continuare nella carriera, nella quale si era
di già camminato sì gran tratto, forse che tutta l'impresa
si sarebbe guasta per causa di queste ambizioni
parziali. Ma le sorti eran tratte, e bisognava o andar
avanti più che non si sarebbe voluto, o ritornar
indietro più che non si sarebbe temuto. Adunque tra
di queste speranze e queste necessità il congresso divisò
e pubblicò gli articoli della confederazione, coi
quali veniva a stabilire ed a dichiarar l'autorità sua
non più fondata sull'impeto momentaneo dei popoli,
ma sugli ordini pubblici approvati e consentiti da
tutti. Si obbligassero i coloni e la posterità loro per
la comune difesa contro i nemici, per la sicurezza
delle libertà e proprietà loro, siccome delle persone
e della prosperità dell'America; ritenesse ciascheduna
colonia l'intiera sua giurisdizione dentro i suoi limiti,
e quella ancora di far leggi di amministrazione
interna, ed una independente sovranità in tutti i suoi
domestici affari: si eleggessero, pel più conveniente
maneggio delle faccende generali, da ciascuna colonia
delegati da doversi riunir in congresso a tali tempo
e luogo, che dal precedente congresso sarebbero determinati,
e che nei casi ordinarj s'intendesse, che
la sede del congresso dovesse andar a volta da questa
colonia a quella, sinchè in tutte successivamente
assembrato si fosse; il che fatto, si dovesse ricominciar
<span class="pagenum"><a id="Page_86"></a>[86]</span>
la vicenda; la potestà del congresso fosse di far
la guerra o la pace, di contrar leanze, di comporre
le controversie tra una colonia e l'altra, e di piantarne
nuove là, dove fosse creduto necessario; dovesse
il congresso, e far potesse quelle generali provvisioni,
che all'utilità generale delle colonie fossero
stimate necessarie, e per le quali non fossero le assemblee
provinciali competenti, come sarebbe a dire ordinar
le forze della lega, e le faccende appartenenti
al commercio, od al conio; dovesse nominare tutti
gli uffiziali, tanto civili che militari della lega, come
sarebbero generali, ammiragli, ambasciadori e simili;
dovessero le gravezze della guerra ed altre spese della
lega pagarsi dal comun tesoro, il quale dovesse da
ciascuna colonia riempirsi in proporzione del numero
dei maschi dell'età dai sedici infino ai sessant'anni;
il numero dei delegati per colonia al congresso fosse
scalato secondo il numero degli abitanti maschi nella
medesima, dimodochè un delegato vi fosse per ogni
numero di cinquemila abitanti maschi; le provvisioni
nel congresso si dovessero vincere colla metà dei suffragi;
e che si potesse anche render suffragio per procurazione;
vi fosse un Consiglio esecutivo composto
di dodici persone elette fuori del congresso, quattro
delle quali dovessero aver gli scambj ogni anno; dovesse
questo Consiglio a' tempi delle vacanze del congresso
mandare ad esecuzione tutte le provvisioni da
questo fatte, e che i partiti vi si dovessero vincere
con due terzi delle voci; avesse il medesimo Consiglio
il maneggio delle faccende generali tanto interne
quanto esterne; ricevesse gli uffizj presentati da parte
dei Principi e governi forestieri; preparasse la materia
da sottomettersi alla considerazione del prossimo
congresso; riempisse nelle vacanze di questo tutti
<span class="pagenum"><a id="Page_87"></a>[87]</span>
i maestrati che vacassero; ed avesse inoltre la facoltà
di estrar la pecunia dal pubblico erario. Si stabilì
ancora, che nissuna colonia potesse offender con
guerra alcuna nazione indiana, senza il consentimento
del congresso; che i confini e le terre di ogni nazione
indiana dovessero esser riconosciute loro, ed
assicurate; che si trattenessero agenti da parte del
congresso tra le nazioni indiane nei distretti a ciò
appropriati, il cui debito fosse di prevenir le fraudi
e le soperchierie nel traffico con quelle; che questa
general lega dovesse bastare, finchè i termini di composizione
proposti nella petizione del varcato congresso
al Re fossero accettati dall'Inghilterra, e gli
atti proibitivi del commercio americano annullati, ed
un compenso fosse dato per la chiusura del porto
di Boston, per l'incendio di Charlestown, e per le
spese fatte nella guerra, e finchè ancora le genti britanniche
non avessero votato intieramente il territorio
dell'America. Aggiunsero in ultimo, che quando
le soppraddette condizioni avesse il governo inglese
adempite, sarebbero le colonie all'antica congiunzione
ed amicizia colla Gran-Brettagna ritornate. Ma che
diversamente dovesse la confederazione esser perpetua.
Fu lasciato luogo ad entrar nella lega alle province di
Quebec, di San Giovanni, della Nuova-Scozia, delle
due Floride, ed alle Bermude. Questi furono i fondamenti
gettati dal congresso alla grandezza dell'America.
</p>

<p>
Ma le colonie nell'accettar questi articoli fluttuarono.
La Carolina Settentrionale apertamente gli ricusò.
Le cose non erano ancora a tal maturità pervenute,
che già si potesse venire allo stabilimento
della lega. I popoli si lasciano troppo spesso condurre
o da vani timori, o da vane speranze. Ed a quel tempo
<span class="pagenum"><a id="Page_88"></a>[88]</span>
l'universale dei coloni andavasi tuttavia lusingando
di poter ritornare, quando che fosse, con onorati
termini all'antica unione colla Gran-Brettagna. Si vedeva
in vero, a qual fine mirasse il congresso. Ei considerava
la riconciliazione come se fosse, se non affatto
impossibile, almeno molto improbabile. E se vi
fosse stata tuttavia qualche speranza di componimento,
questi stessi capitoli (e perciò forse il congresso gli
aveva messi avanti) l'avrebbero molto attenuata, per
non dir del tutto spenta. Imperciocchè, passando anche
sotto silenzio le acerbe e minaccevoli parole, e
gli stabiliti ordini pubblici affatto lontani dalla costituzione
inglese, e dal tenore dei diplomi, solo questa
nuova pretensione dei compensi sarebbe stata sufficiente
per rompere ogni pratica d'accordo; poichè
nissuna speranza si poteva avere, che il governo britannico
fosse per calare a sì vituperevoli condizioni.
Laonde essa era una cosa molto manifesta, che nel
mentre che le due parti protestavano di volersi appuntar
l'una e l'altra, facevano ogni sforzo per disgiungersi
e vieppiù discostarsi. Da questo si vede ancora,
che quando nel Parlamento si proponevano dagli
avversarj dei ministri concessioni e condizioni d'appuntamento,
molto a ragione gli ridarguivano i ministri,
dicendo, ch'esse concessioni e condizioni non
solo sarebbero inutili state, ma eziandio dannose, perciocchè
avrebbero dato animo ai coloni a tirarsi su
maggiormente colle dimande. E se i ministri stessi poi
proposero e vinsero una provvisione di accordo, ciò
fu per colorire e per dividere, e non per accordare.
Avevan adunque i ministri la ragione, quando volevano
ad ogni modo continuare la guerra; ebbero bensì il
torto a non averla esercitata coll'armi sufficienti.
</p>

<p>
Io non so quello che taluno sarà per dire, leggendo
<span class="pagenum"><a id="Page_89"></a>[89]</span>
queste storie, considerando, che mentre i popoli in
tutte le colonie correvano all'armi, pervertivano o annullavano
le leggi pubbliche, ed ogni sorta di dimostrazione
ostile facevano contro l'autorità del Re, i
governatori, i quali questo rappresentavano, si stessero,
per così dire, colle mani alla cintola, e nissuna
di quelle determinazioni pigliassero, che fossero atte
a ristorare l'antica obbedienza e divozione. Se qualcuno
avesse preso maraviglia, che nessuno dei governatori
abbia fatto sforzi eguali alla gravità delle circostanze,
ci ponga mente, che in nissuna provincia si avevano
in pronto eserciti stanziali per costringere gli abitatori
alla obbedienza. La sola forza, alla quale solevano i
governatori ricorrere per mantenere la pubblica quiete
e far eseguir le leggi, eran le bande paesane, le quali
essendo parte del popolo sollevato, ed alle voglie di
questo del tutto favorevoli, nissuna forza rimaneva
per proteggere efficacemente l'autorità loro. Non era
quivi il caso, che si osserva ne' regni europei, nei quali
una milizia, che non è più parte del popolo, ma sibbene
questo signoreggia, e, perpetuamente armata essendo,
è sempre apparecchiata a mandar ad effetto
le leggi ed i comandamenti del principe. Per lo contrario
nelle colonie inglesi la milizia non era altra,
ma sì la stessa col popolo, e, mancata questa, mancava
di necessità ogni nervo del governo. Tuttavia i
governatori si adoperarono più o meno efficacemente,
secondo la natura e circostanze loro, nel voler mantenere
l'autorità del Re; dal che ne nacquero memorabili
effetti, siccome in appresso si vedrà, e l'estinzion
totale del governo regio.
</p>

<p>
Abbiamo già notato i disgusti che correvano tra
lord Dunmore e l'assemblea, e generalmente tutti i
popoli della provincia di Virginia. Nuovi umori si mossero,
<span class="pagenum"><a id="Page_90"></a>[90]</span>
tostochè arrivarono dall'Inghilterra le novelle
della provvisione d'accordo del lord North, e si può
dire, che un mezzo, che portava in titolo la pace e
la concordia, sia stato la cagione, non solo di discordia,
ma di aperta guerra. Il governatore pose innanzi
gli occhi dell'assemblea, che fu a quest'uopo
convocata, la provvisione, dicendo molte cose della
bontà del Parlamento. Ei si lasciò anche intendere,
che il frutto della condiscendenza loro sarebbe stato
l'annullazione delle lamentate leggi. Ma le dolci parole
poco profittavano negli animi esacerbati e nelle
menti insospettite dei Virginiani. L'assemblea, che
voleva la gara, in vece di entrare nella disquisizione
della proposta, venne tosto in sulla querela del magazzino,
e voleva che si ristorasse. Ma non potendo ciò
fare senza il consenso del governatore, mandarongli
dicendo, fosse contento, vi potessero entrare. Qui nacquero
le altercazioni, e mentre tra il sì ed il no si
tenzonava, ecco che il popolo a calca vi fè impeto
dentro, e ne portò via le armi. Ma se prima erano
alterati, ora, veduto lo stato in cui si trovava, entrarono
in grandissimo furore; la polvere guasta; i
focili tolti dagli archibusi; ogni cosa mancante, artiglierie
piantate, ed effetti predati nell'ultime turbolenze.
</p>

<p>
Il governatore, veduta la mala parata, si ritirò colla
sua donna ed i figliuoli a bordo di una nave da guerra,
ch'era sorta in sull'ancore presso Jork-Town nella
riviera di questo nome. Prima di partire lasciò un
messaggio indiritto all'assemblea, col quale dopo di
aver narrato, che in rispetto al pericolo, ch'egli e
la sua famiglia correvano per causa della infuriata
moltitudine, aveva cosa prudente stimato di ritrarsi
ad un luogo di sicurezza; annunziava, ch'ei desiderava,
<span class="pagenum"><a id="Page_91"></a>[91]</span>
continuassero le bisogne loro; che dal canto suo
avrebbe continuato ad esercitare l'uffizio; e mandassero,
secondo che mestiero ne sarebbe, alcuni dei
membri loro a conferir con lui a bordo della nave
sugli affari che correvano.
</p>

<p>
Rispose l'assemblea, che non potevano recarsi a
credere, che alcuno vi fosse in mezzo ai Virginiani
d'animo così scellerato, che fosse capace di trascorrere
all'eccesso, del quale il governatore apprendeva.
Si lamentavano, ch'ei non gli avesse fatti consapevoli
dei suoi timori prima di abbandonar la sede del
governo; che avrebbero volonterosamente tutti quei
partiti abbracciati, ch'egli stesso avesse saputo proporre
per la sicurezza sua e della sua famiglia; che
in quel luogo così sconcio non era possibile di seguir
il corso degli affari con quella convenevolezza e celerità,
che richiedevano. Lo pregavano perciò, ritornasse,
soddisfacesse all'impazienza dei popoli, e gli
disponesse con questa pruova di confidenza alla quiete
ed alla concordia.
</p>

<p>
Il governatore rescrisse molto acerbamente, perchè
questi moti popolari troppo più, che non si conveniva,
gli perturbavano l'animo. Ritornò però in fine
sulla provvision dell'accordo, conchiudendo, che sarebbesi
recato a felicità sua, se avesse potuto esser
l'istrumento della concordia tra le disgiunte parti
dell'impero britannico.
</p>

<p>
La mansuetudine del fine non era valevole a mitigare
l'acerbità concetta negli animi per le male
parole del principio della lettera. E se questa fu
aspra, nissun dubiti, che la risposta dell'assemblea
non lo sia stata molto più. In rispetto poi alla provvisione
d'accordo risposero, ch'essa era vana ed insidiosa.
Conchiusero, che cambiava bene il modo
<span class="pagenum"><a id="Page_92"></a>[92]</span>
dell'oppressione, ma non la levava; perciò non la
volevano accettare.
</p>

<p>
Stando in tal tempera gli animi da ambe le parti,
le altercazioni eran senza fine. Finalmente avendo l'assemblea
fatte le provvisioni, mandò dicendo al governatore,
fosse contento di venire nella città di Williamsburgo
per dar la ferma alle medesime. Rispose
Dunmore, che non voleva la sua persona arrisicare in
mezzo ad un popolo impazzato, mandassergli le provvisioni;
le avrebbe esaminate. Venisse anche l'assemblea
per fermar gli atti che avesse approvati. Qui fu
fatto fine ad ogni pubblica corrispondenza tra il governatore
e la colonia di Virginia. Se il governatore
non voleva fidar sè stesso ai Virginiani, questi non
vollero di vantaggio fidarsi in lui. Senza di che pareva
anche una strana cosa, che in mezzo a tanti
sospetti gli uomini principali di tutta una provincia
andassero a mettersi a bordo di una nave da guerra
affatto in balìa di una persona, che credevano avversa,
e che avrebbe in tal modo potuto ritenergli,
come statichi a' suoi ulteriori disegni.
</p>

<p>
Ricevuta questa risposta l'assemblea vinse un partito,
col quale dichiarò, che si avevano sospetti, che
qualche sinistro disegno si tramasse contro il popolo
di quella colonia. Perciò si avvertivano gli abitatori
di star avvisati e pronti a difendere le proprietà e
gl'inestimabili diritti loro. Fatte poscia protestazioni
di lealtà al Re, e di amore verso l'antica patria si
risolvettero, aggiornandosi al mese di ottobre. Così
verso la metà di luglio cessò affatto il governo reale
in Virginia, dopo ch'esso aveva bastato per ben dugento
anni con universale soddisfazione dei popoli,
e felicità di tutti.
</p>

<p>
Ma soprastava grave travaglio e pericolo alla provincia.
<span class="pagenum"><a id="Page_93"></a>[93]</span>
Si temevano sulle coste e sulle rive dei grossi
e numerosi fiumi, che la bagnano, le correrie del
nemico, che tanto prevaleva per le forze di mare. Nè
si stava senza sospetto sugli schiavi, che in essa erano
numerosissimi, e che Dunmore aveva dato intenzione
di voler far rivoltare contro i padroni. Questa generazione
d'uomini crudele, e crudelmente trattata, se
si fosse congiunta con alcuni leali in quei primi momenti,
in cui il governo virginiano era tuttavia così
tenero, avrebbe potuto operare i più perniziosi effetti,
e forse lo sterminio totale della provincia. Per
la qual cosa fecero i Virginiani un convento, nel quale
presero grandissima confidenza. Procedettero senza
soprastamento alcuno ad assoldar genti, a procacciar
munizioni, a far provvisioni di pecunia, ed a tutti
quei partiti pigliare, che credettero poter partorire
qualche benefizio alle cose loro.
</p>

<p>
Escluso in tal modo Dunmore o per propria caparbietà,
o dalla necessità delle cose dal proprio governo,
non volle per altro, essendo egli uomo pratico nell'arte
della guerra, abbandonar la speranza di ricuperar
l'autorità; al qual tentativo l'invitavano oltre
l'animo suo tenace e capace di ogni più grande disegno,
anche il desiderio, che aveva grandissimo, di
far qualche rilevata pruova in servigio del suo Re,
e l'opinione, in cui egli era, che sarebbe nato qualche
gran moto infra gli schiavi. Credeva eziandio, che
fosse grande il numero dei leali, i quali non avrebbero,
come ei riputava, mancato di romoreggiare,
quando si fosse rappresentato con forti e numerose
navi sulle coste, e per fino nel cuore stesso della
provincia. La quale speranza, se non era affatto vana,
non aveva però in sè certezza alcuna; ed il motto
volgare, che dice, che chi vive nella speranza muore
<span class="pagenum"><a id="Page_94"></a>[94]</span>
a stento, in nissun caso più pienamente si è verificato,
che in questo. Ma questo sperare nelle Sette e
divisioni intestine dei popoli sollevati è stato un errore
comune in tutti i tempi, ed a tutti i capitani.
In fatto però vennero a congiungersi col governatore
tutti coloro, che venuti essendo in voce di popolo
non potevan più rimanere sicuramente nella provincia,
ed un certo numero di schiavi, gente tutta di
mal affare. Con questi, e colle fregate da guerra, che
là stanziavano, aveva in animo di poter fare qualche
impressione di momento nei vicini luoghi. Ei non
omise nemmeno nissuna diligenza per accrescere il
suo navilio, per poter raccor più gente, e maggiormente
alla terra avvicinarsi. Nel che avendo ottenuto
il suo intento, poichè già aveva in pronto oltre le
fregate un gran numero di navi minute, si mise all'opera,
mostrandosi ora in questa parte, ora in quella.
Ma di per sè non era abile a produrre qualche considerabil
effetto. Sperava bensì, che il popolo avrebbe
fortuneggiato, e pigliate le armi in favore del Re.
Ma questa speranza fu vana. Allora stretto dalla necessità
incominciò le ostilità, le quali riuscirono piuttosto
una ladronaia, che una buona e giusta guerra.
Cosa in vero brutta, che il governatore corresse con
ogni sforzo ai danni della sua provincia, e fosse costretto
ad accattar colla forza i viveri, dei quali abbisognava.
E che dall'altro canto coloro, che testè,
e per lungo tempo, obbedito avevano ai comandamenti
suoi, s'ingegnassero diligentemente a ributtarlo.
Abbenchè i Virginiani affermavano, ch'era loro data
onesta cagione di così far dal governatore; poichè le
soldatesche regie non solo la conservazione di sè, ma
di più la distruzione del paese avevano in mira. Si
lamentavano, che rapissero le persone a loro moleste,
<span class="pagenum"><a id="Page_95"></a>[95]</span>
ed in sulle navi le confinassero; che guastassero
le piantagioni, incendiassero le case, rubassero i Neri;
nella quale devastazione seguirono molte ferite e
morti. I Virginiani fecero marciar verso i fiumi e le
coste alcune bande di fresco assoldate dal convento
provinciale. Ne seguiva una guerra altrettanto crudele,
quanto era inutile, ed a niun altro fine tendeva, che
a vieppiù accendere ed inasprire gli animi da una
parte e dall'altra.
</p>

<p>
Il governatore inserpentito incendiò la Terra di
Hampton, situata sul porto di questo nome. Avrebbe
voluto pigliar ivi le stanze, e farvi un capo grosso. Ma
i Virginiani, sopravvenuti a calca, il rincacciarono.
</p>

<p>
Lord Dunmore pubblicò la legge marziale, per la
quale ogni ordine civile doveva cessar nella provincia;
si esortarono i leali a ripararsi alle insegne del
Re, a ritener presso di loro i censi dovuti alla Corona
ed altre tasse, finchè la pace fosse ristorata. Si
dichiararono inoltre i servitori appartenenti ai ribelli,
Neri o Bianchi che si fossero, del tutto liberi, purchè,
pigliate le armi, andassero ad unirsi alle soldatesche
reali.
</p>

<p>
Questo bando, e massimamente la dichiarazione di
liberar gli schiavi, che dimostrarono, Dunmore fosse
un uomo poco prudente e poco temperato nell'animo,
non produssero quegli effetti, ch'egli aveva sperato.
Fu essa generalmente e nelle colonie, e in tutti gli
altri paesi biasimata, siccome quella, che tendesse a
turbar fin in fondo la società, a distruggere la domestica
securità, ad ingenerare mortalissimi sospetti,
e ad eccitare una gente, già di per sè stessa crudele,
all'ire ed al sangue. In fatti poi questo partito del
governatore riuscì non che vano, dannoso. Irritò molti,
e non sottomise nessuno.
</p>

<p>
<span class="pagenum"><a id="Page_96"></a>[96]</span>
Tuttavia essendo il governatore venuto a terra, prese
i suoi alloggiamenti a Norfolk, Terra molto grossa posta
sulle rive del fiume Elisabet, nella quale, e nelle
vicinanze abbondavano i leali. Quivi concorsero a lui
alcune centinaia di questi, e di Neri, dimodochè diventò
in quella parte superiore ai nemici. Alcune
milizie provinciali, le quali avevano fatto le viste di
opporsi, furon di leggieri sconfitte. Già si aveva concetta
nell'animo la speranza di esser in grado di ricuperare
la provincia, ed alla divozione del Re tutta
ritornarla.
</p>

<p>
Queste cose, come origine di più importanti moti,
e seme di più gran guerra furono gravemente sentite
dai reggitori dello Stato di Virginia; onde deliberarono
di porvi un pronto rimedio. Mandarono con
ogni maggior diligenza alla volta di Norfolk un reggimento
di soldati d'ordinanza, ed una mano di minuti
uomini sotto i comandi del colonnello Woodford.
Avuto il governatore intenzione di questi rinforzi,
occupò molto prudentemente un forte luogo sulla
sponda settentrionale della riviera Elisabetta, chiamato
<i>Great-Bridge</i>, o sia Gran Ponte, distante a
poche miglia da Norfolk. Questo dovevano traversare
i provinciali, se volevano arrivare alla Terra. Quivi
construsse tosto un puntone dalla parte di Norfolk,
che affortificò il meglio che seppe e potè per la brevità
del tempo, e lo fornì copiosamente d'artiglierie.
Il puntone era da ogni parte attorniato d'acque e
da paludi, e solo vi si aveva il passo per un dicco,
o sia argine molto lungo. Le forze del governatore
non erano di gran momento. Aveva da due centinaia
di stanziali, ed una banda di volontarj norfolchesi.
Il resto era, tra gentame di Bianchi, e servidorame
di Neri racimolati in fretta, una moltitudine disordinata.
<span class="pagenum"><a id="Page_97"></a>[97]</span>
I Virginiani pigliarono gli alloggiamenti a
fronte degl'Inglesi in un piccolo villaggio a gittata
di cannone. Avevano avanti di sè il dicco molto stretto,
l'estremità del quale affortificarono anch'essi con
un puntone. In questo stato stettero molti dì l'una
parte e l'altra senza far moto alcuno. Finalmente
accortosi Dunmore, che l'indugio era pregiudiziale
a lui ed utile agli Americani, ai quali abbondavano
le vettovaglie, e che s'ingrossavano ogni giorno, essendo
egli stesso d'animo grande, ed avendo forse
a vile i soldati del nemico, deliberò di dar la batteria.
Sperava in questo modo di potersi aprir la via
nelle viscere della provincia. Adunque la mattina
dei 9 dicembre prima del dì ordinò a Fordyce, capitano
di una compagnia di granatieri, andasse all'assalto.
Marciarono baldanzosamente contro il puntone
degli Americani. Fordyce guidava l'antiguardo;
il luogotenente Baturst i fanti perduti. Il capitano
Leslie veniva dopo con una schiera di trecento tra
Neri e Bianchi, e dugento stanziali. Si risentì tosto
il campo americano, e si apparecchiò alle difese. Il
combattimento durò lunga pezza con un'ostinazione
incredibile. Finalmente, morto Fordyce, che meritò
in questo fatto le lodi di animosissimo soldato, a
pochi passi del puntone, e molti de' suoi, le genti
britanniche si ritirarono al ponte. Gli Americani non
gli seguitarono, impediti dall'artiglieria del Forte. I
Neri fecero cattivissima pruova, e si salvarono con
la fuga. Trattarono gli Americani dolcemente gl'Inglesi
venuti in mano loro, duramente i leali. Fu questo
fatto, dal canto di Dunmore, più di temerario
capitano, che di animoso soldato.
</p>

<p>
Il governatore, perduta ogni speranza di far frutto
in questa parte, abbandonato il Gran Ponte, si ritirò
<span class="pagenum"><a id="Page_98"></a>[98]</span>
a Norfolk, lasciando in poter dei nemici alcune bocche
da fuoco. E non credendosi sicuro in questa Terra
e nella vicinanze, deliberò di montar di nuovo sulle
navi, il numero delle quali si era molto accresciuto
per l'aggiunta di quelle, che si erano trovate nel
porto di Norfolk. Il che gli venne fatto in un gran
bisogno; poichè molti fra i leali, abbandonato il paese,
cercarono rifugio sull'armata, portando seco gli arredi
e suppellettili più preziose. I provinciali occuparono
Norfolk, il quale quasi deserto trovarono,
avendo i più sgombrato alle navi del governatore.
</p>

<p>
Mentre in tal modo si travagliava sulle coste della
Virginia, covava un disegno di grand'importanza, e
questo era di levare in armi gli abitatori delle parti
diretane delle colonie, ma particolarmente della Virginia
e delle due Caroline, i quali si sapeva essere
bene affetti verso la causa reale. Si sperava ancora,
che gl'Indiani si sarebbero accozzati, e non solamente
avrebbero molestato alla coda i provinciali; ma inoltre
crescendo di numero e di forze, pervenuti sarebbero
a traversare le province, e congiungersi sulle
coste col lord Dunmore. Fu creduto istrumento opportuno
a questo disegno un Giovanni Conelli, nato
nella contea di Lancastro in Pensilvania, uomo arrisicato
ed audace molto, il quale, trovatosi con Dunmore,
aveva da lui ricevuto favorevoli condizioni,
ed un mandato amplissimo per poter mettere ad esecuzione
il carico, che gli era stato dato. Adunque
questo Conelli, lasciato Dunmore, andò a tentare gli
animi degl'Indiani dell'Ojo e quelli dei leali sui confini
delle colonie. Avendo in ciò fatto grandissimo
frutto, se ne ritornava al governatore. Si era appuntato,
che le guernigioni vicine, e principalmente quelle
del Detroit, e del Forte Gage fra gl'Illinesi gli prestassero
<span class="pagenum"><a id="Page_99"></a>[99]</span>
assistenza, e si sperava altresì, che gli uffiziali
delle guarnigioni del Canadà lo avrebbero secondato.
S'intendeva, che tostochè le genti sue fossero
in pronto, dovesser far capo grosso a Pittsburgo,
e quindi, valicate le montagne Allegany, correre la
Virginia, e, traversatala, andarsi a congiungere con Dunmore
nella città di Alessandria, posta sulle rive del
fiume Potamack. La fortuna si era favorevole dimostrata
a questi primi principj. Era già Conelli andato
parecchie volte sano e salvo da un luogo all'altro,
e tenute le sue pratiche cogl'Indiani e coi leali molto
segrete. Già si andava avvicinando a Detroit sulle estreme
frontiere della Marilandia presso il borgo di Tamar,
seco stesso rallegrandosi di essere oramai uscito
da tutti i pericoli. Ma in questo luogo fu conosciuto,
carcerato, e le scritture che portava, pubblicate
per ordine del congresso. Così questa segreta trama
che Dunmore, mancando di armi vive, aveva ordito,
riuscì come parecchie altre di niun effetto. Solo s'inasprirono
vieppiù gli animi dei coloni, e la sua autorità
andò soggetta a maggior diminuzione.
</p>

<p>
In questo mentre si preparava contro Norfolk un
evento lagrimevole. Quantunque molti fra i leali di
Norfolk e del contado vicino avessero cercato asilo
sull'armata del governatore, molti però erano rimasti,
o sia, che non fosse bastato loro l'animo di lasciar
le proprie terre, o sia, che temessero i disagi
del mare e della fame, o sia pure, che sperassero di
trovare più mansuetudine nei concittadini loro, i quali
facevano professione della libertà, ch'essi stessi non
avevano fatto provare a questi, quando erano stati
superiori in quel tratto di contrada. Certo è, che i
libertini diventati superiori essi, gli aspreggiarono
fieramente, e sopra di loro tutte quelle più gravi nimicizie
<span class="pagenum"><a id="Page_100"></a>[100]</span>
esercitarono, che tanto sono frequenti nelle
guerre civili tra gli uomini di diverse Sette. Il governatore
arrabbiato, e commosso alle miserabili grida dei
leali, se ne volle vendicare. Questo mal talento si accresceva
ogni giorno a motivo delle avvisaglie, che
seguivano frequentemente tra le due parti, sforzandosi
i provinciali d'in sulla spiaggia d'impedire, che
i reali non isbarcassero per andare alla busca nel paese,
e questi per lo contrario brigando in ogni maniera
di furar vettovaglie ad ogni tratto. Per la moltitudine
delle bocche erano stremi di ogni cosa, e non
avevano più di nissun ben vivente. Finalmente essendo
arrivata dall'Inghilterra nella cala di Norfolk
una nave da guerra, Dunmore mandò a terra un tamburino,
intimando ai provinciali, somministrassero i viveri,
e cessassero il trarre; altrimenti avrebbe fulminata
la Terra. I provinciali risposero del no. Il governatore
deliberò di cacciargli colle artiglierie, e di
ardere le case che stavano in sulla riviera. La mattina
mandò a dar notizia della presa risoluzione, acciocchè
le donne, i fanciulli e tutte le bocche innocenti
potessero ritirarsi in salvo. Il primo di gennajo
la fregata il Liverpool, due corvette ed il giunco armato
del governatore traevano furiosamente contro la
città, e nel medesimo tempo alcuni uomini delle
ciurme sbarcavano e mettevano fuoco alle case. Tosto
le fiamme si apprendevano, l'incendio si propagava.
Tutta la Terra fu consumata. Arse anche tutto
il paese all'intorno per opera dei provinciali stessi,
perchè volevano levare al nemico qualunque comodità,
e tor quel nido alle genti del Re. Tali sono
gli effetti dell'ire civili, tali i risultamenti delle umane
discordie. Ma l'uomo è troppo spesso o ambizioso,
o ingannato; e se non mancano in ogni età gli autori
<span class="pagenum"><a id="Page_101"></a>[101]</span>
delle guerre, non manca nemmeno loro l'ingegno di
ricoprirne coi soliti inorpellamenti le cagioni, sicchè
i miseri popoli oppressi e soppozzati in fondo non
sappian il più delle volte, da chi ne abbiano il buon
prò. In questo modo fu distrutta una delle più ricche
e delle più fiorenti città della Virginia.
</p>

<p>
Narrato lo stato della provincia di Virginia, dopo
che vi aveva il governo regio cessato, l'ordine della
storia ricerca, che noi ci voltiamo a raccontar quelle
cose, che a questi tempi accaddero nelle altre. Già abbiamo
detto l'ardor dei popoli, che si manifestò
nella Carolina Meridionale al tempo, in cui vi si ebbero
le novelle del fatto di Lexington, e come vi si
facesse un convento provinciale, si sottoscrivesse una
lega e vi si assoldassero fanti e cavalli per difendere
la colonia. In mezzo a questi travagli arrivava il governatore
Campbell, al quale nonostante i pubblici
romori furon fatte le grate accoglienze. Ei si pensò
di voler usar la milizia per ostare ai reggimenti d'ordinanza,
che stati erano levati dal convento, o congresso
provinciale, ed a questo medesimo contrapporre
l'assemblea provinciale. Sperava in tal modo,
col dividere i popolani, diminuir le forze loro ed interrompere
i loro disegni. Perciò di propria autorità
spedì i ruotoli agli uffiziali della milizia, e convocò
l'assemblea secondo gli ordini antichi. Ma l'uno e
l'altro disegno riuscì vano; le milizie stettero ferme
nella impresa del popolo, e l'assemblea sì ostinatamente
resistette ad ogni sua proposta, ch'ei fu necessitato
a congedarla. Parve star quieto per qualche
tempo. Ma si sapeva che teneva pratiche segrete coi
leali, che non eran pochi, e massimamente sui confini
verso le montagne ed i laghi. Per iscalzarlo i
provinciali operarono di modo, che uno, Adamo Macdonald,
<span class="pagenum"><a id="Page_102"></a>[102]</span>
capitano nei reggimenti provinciali, uomo in
molta fede presso i libertini, andò a visitare il governatore
sotto il nome di Dick Williams, qualificandosi
di messo, che i leali mandavano per professar
la fede loro e ricevere gli ordini. Il governatore, che
si sentì sollecitare dove gli pizzicava, si discoperse,
e disse tutto quel che sapeva. Macdonald, scovato nel
modo che si è detto il governatore, rapportò le cose
al Consiglio generale. Si levò un romore grandissimo.
Il Consiglio diputò al governatore alcuni de' suoi, fra
i quali lo stesso Macdonald per chiedergli, mostrasse
loro i dispacci ricevuti dall'Inghilterra. Campbell ricusò
risolutamente. Si mosse il partito di farlo arrestare,
ma non si ottenne. Il governatore ebbe paura,
e si ritirò a bordo di una corvetta, ch'era sorta
nel porto. Portò seco il sigillo della provincia. Il Consiglio
mandò a pregare, ritornasse. Non volle. Così
cessò affatto il governo reale nella Carolina Meridionale,
e tutta l'autorità pubblica fu trasferita dagli
antichi maestrati nel convento provinciale, nella congregazione
di sicurezza, e simili maestrati popolari,
alla potestà dei quali il popolo non pose alcun limite,
se non se, guardassero, la repubblica non ricevesse
danno.
</p>

<p>
Ma intanto il governatore Campbell non istava
ozioso. Sapeva, che i reali erano numerosi in certe
parti della provincia, e sperava, che incitandogli e
rizzando un'insegna, intorno alla quale avessero potuto
raunarsi, avrebbe fatto qualche gran frutto. Nella
parte posteriore della provincia abitava una generazione
d'uomini chiamati <i>regolatori</i>. Eransi questi
nel 1770 arrogato il diritto di eseguire essi stessi le
leggi contro i malfattori. Sì oltre procedettero, che di
propria autorità davan le pene corporali a questo ed a
<span class="pagenum"><a id="Page_103"></a>[103]</span>
quello. Per ovviare a tanta enormità fu mandato lord
Mantague, il quale, usando molta severità, restituì
in mezzo a quella gente trascorsa l'autorità delle leggi.
Adunque questi regolatori ricordevoli dello scotto
avuto per causa di quelle illegittime assemblee, non
fu mai, che avessero voluto consentire ad accostarsi
al congresso ed agli altri maestrati popolari, che,
egualmente che i passati, riputavano irregolari ed illegali.
Ritrovavansi nei medesimi luoghi molti Olandesi
ed Irlandesi, i quali siccome quelli che dalle
concessioni e liberalità del Re avevano ricevuto le
terre, o per debito di gratitudine, o per paura di
perderle, se si fossero congiunti coi libertini, si conservavano
fedeli, ed ogni opera facevano per contrastare
ai nuovi reggitori. Ai medesimi si congiunsero
alcuni altri Irlandesi, i quali veniticci per paura dalle
province settentrionali si erano in questa ritirati. Perciò
determinò Campbell di usar queste genti per arrivare
ai fini suoi. Andò seminando fra di loro, che
le colonie d'America erano di gran lunga troppo deboli
per poter resistere alla potenza della Gran-Brettagna;
che non si trattava, che di una piccola tassa
sul te, il qual essi non erano usi di logorare; che
gli abitanti delle coste erano quelli, che si opponevano
a questa tassa, e ciò per averne il te franco,
senza prendersi pensiero, che questa ostinazione loro
avrebbe privato gli abitatori delle parti interne di
molti oggetti al vivere necessarj; che la sola spesa di
mantenere i reggimenti provinciali oltrepasserebbe
d'assai quella, a cui sommavano le tasse imposte dal
Parlamento. Accrebbero il mal animo di costoro le
violenze dei popolani, i quali si sforzavano, volessero
o no, di far loro sottoscrivere la lega. Dal che
nacque, che molti, che rimasti sarebbero neutrali,
<span class="pagenum"><a id="Page_104"></a>[104]</span>
si gettavano di forza nella parte contraria. In nessuna
parte della provincia erano i leali altrettanto numerosi,
quanto in quel tratto di paese che giace fra
i due fiumi Broad e Saluda. Ricusarono di secondare
le risoluzioni del congresso, di sottoscrivere la lega
e di far leve di soldati. I libertini desiderando di procedere
pacificamente, mandarono in quei luoghi due
uomini di grandissima autorità Guglielmo Enrico Drayton,
e Guglielmo Tennent. Questi molto dissero e
molto fecero per sopire i sospetti nati fra quei popoli,
ma con niuno o poco frutto. Quindi nacquero
gravi gelosie tra le due parti. Corsero all'armi, e le
due osti presero il campo l'una dirimpetto all'altra.
S'interposero i buoni cittadini per evitar il sangue,
e finalmente dopo alcuni giorni di pratica si conchiuse
un accordo, pel quale i leali dettero la fede di rimaner
neutrali. Ma ruppe queste prime speranze di
qualche riposo un Roberto Cunningham, persona inquieta,
ed uno dei Capi più vivi dei reali, il quale
non cessava di sparger nuovi semi di discordia. Da
ogni parte i reali correvano all'armi. Il congresso, volendo
porre il piè su di quelle prime faville, ordinò
al maggiore Williamson, comandante la milizia, di
marciar contro i sediziosi. Ma questi, in maggior numero
essendo, prevalevano. I tempi correvano difficili,
ed il congresso caroliniano avendo un esercito
ed un'armata inglese a fronte, a ridosso i concittadini
sospetti, non poteva sperar di ottenerne la vittoria.
I Capi provinciali per opprimere questi tentativi
degli avversarj fecero marciare alla volta dei luoghi
sospetti molte bande di milizie e di soldati di
ordinanza sotto gli ordini dei colonnelli Richardson
e Thompson, ai quali si accozzarono di vantaggio i
colonnelli Polk e Rutherford, che guidavano i Caroliniani
<span class="pagenum"><a id="Page_105"></a>[105]</span>
settentrionali. I reali, dispersi, discordi, e
privi di Capi di riputazione, trattando tutte le cose
con timore e con dubbioso consiglio, dovettero ricevere
i patti dai vincitori. A questo subito impeto
dei libertini stettero per lungo tempo quieti, e non
fecero più nissuna dimostrazione, fino a che le armi
inglesi non prevalsero nelle province della Giorgia e
della Carolina Meridionale.
</p>

<p>
I Caroliniani essendosi al tutto risoluti al partito
della guerra, incominciarono a voltar l'animo a tutti
quei provvedimenti, che potessero abilitargli ad esercitarla
con frutto. Pensarono sulle prime a far procaccio
di polvere d'artiglierie, della quale avevano
grandissimo difetto. Stava sull'ancore vicino al rialto
o banco, che essi chiamano <i>barra</i>, di Sant'Agostino
nella Florida Orientale una nave inglese, che aveva
un gran carico di polvere. Alcuni popolani audaci e
pratichi del mare si recarono con grandissima celerità
sopra la nave, l'abbordarono, e s'impadronirono
di quindici migliaia di libbre di polvere, che con
eguale felicità trasportarono in Charlestown. Questo
fu acquisto utilissimo in tanto bisogno loro, e ne
fornirono molto opportunamente i Massacciuttesi, siccome
pure l'esercito, che fece poco dopo la spedizione
del Canadà. Ma rimaneva ancora in potestà del
Re il Forte Johnson posto sull'isola James, la quale
sta a rimpetto della città. Questo Forte signoreggiava
il porto di Charlestown. La notte il colonnello Motte
con una buona smannata di nuove leve, sbarcato sulla
isola entrò dentro, essendosi la guernigione ritirata,
come inabile a resistere, sopra le navi da guerra. I
Capi del popolo ordinarono, che nissuno stesse a
somministrare acqua o vettovaglie alle navi del Re,
altro che del giorno al dì. Gl'Inglesi bloccavano il
<span class="pagenum"><a id="Page_106"></a>[106]</span>
porto e facevan molte prede con infinito danno della
città. Perciò il colonnello Moultrie con una masnada
di soldati provinciali, e colle artiglierie andò ad
occupare la punta di Huddrel, e piantativi alcuni
pezzi ben grossi obbligò i capitani inglesi a snidare
di quei luoghi, e ad allargarsi in alto mare. Così la
città si trovò per allora libera dal travaglio dell'armi
inglesi. Ma per preservarsi dai futuri assalti deliberarono
di far fortificazioni sulla punta di Huddrel, che
difende l'entrata alla città per la via del canale di
Hog-Island, e di accrescere quelle del Forte Johnson,
il quale assicura il porto in faccia a James's-Island.
Rizzarono eziandio un nuovo Forte in questa
medesima isola a ponente del Forte Johnson, ed un
altro sull'isola di Sullivan, il quale chiamarono poscia
col nome del colonnello Moultrie. Le milizie provinciali
si esercitavano, e i reggimenti di ordinanza
s'ingrossavano ogni giorno. In somma in tutte le parti
della provincia si preparavano le difese contro gli assalti
del nemico.
</p>

<p>
Ma questo zelo dei Caroliniani a difendere la propria
provincia, quantunque vi andassero molto di
buone gambe, era anche acceso vieppiù dalle risoluzioni
del congresso generale. Aveva questi decretato,
che se si avesse a difendere Charlestown contro
i tentativi dei nemici, si dovessero mantenere a
spese della lega nella colonia tre reggimenti di fanti;
che se il convento o la congregazione di sicurezza
giudicassero spediente di arrestare o distruggere qualsivoglia
nave che si fosse, il facessero, ed avrebbe il
congresso approvato. Raccomandò eziandio, si piantassero
Forti e batterie nei luoghi, che più opportuni
giudicassero.
</p>

<p>
Nè erano in questo tempo state del tutto quiete le
<span class="pagenum"><a id="Page_107"></a>[107]</span>
cose della Carolina Settentrionale, provincia, nella
quale i reali abbondavano forse più che in qualunque
altra, cavatane però quella della Nuova-Jork. Eravi
governatore un Martin, uomo pronto ed operoso, il
quale si studiava continuamente a novità per accrescere
le parti del Re. I libertini stavano in molta gelosia
rispetto massimamente agli abitatori delle contrade
superiori della colonia, tutti Scozzesi, e montanari
fuorusciti, coi quali si sapeva, che il governatore
teneva pratiche continue. Il congresso non
aveva tralasciato di prendere risoluzioni, che atte fossero
a rompere questi disegni. Aveva raccomandato
ai popoli della colonia, amatori della libertà, si collegassero
ed ordinassero in bande di milizia, e nel
caso in cui l'assemblea od il convento provinciale giudicato
avessero necessario di far genti, queste dovessero
esser considerate come parte dell'esercito generale,
e condotte al soldo della lega. La quale risoluzione
del congresso fu mandata ad effetto, se non
con un consenso universale, certo con sufficiente
prontezza. Si fece anche un convento provinciale, il
quale assunse l'autorità della consueta assemblea dei
rappresentanti. Si arrosero, secondo il solito, le congregazioni
di sicurezza, e gli altri maestrati popolari.
Il governatore s'insospettiva, ma non si perdeva di
animo; ed a fine di poter sostenere un primo impeto,
finchè ad un gran bisogno fosser venuti in suo soccorso
i leali delle parti superiori, fece affortificare il
suo palazzo a Newburn, e munirlo d'artiglierie. Il
popolo s'infuriò, corse alle artiglierie, se ne impadronì,
e ne portò via sei pezzi. Il governatore allora
si rifuggì precipitatamente al Forte Johnson sul capo
della Fear-river. Temendo i provinciali, che quivi si
affortificasse e facesse qualche capo grosso, siccome
<span class="pagenum"><a id="Page_108"></a>[108]</span>
pure, che quel luogo servisse come di porta, per la
quale entrar potessero quelle forze, che sarebbero
mandate contro la colonia, deliberarono di cacciarlo
da quel nido. Ei pare eziandio, che non fossero senza
sospetto, che fosse per bandire la libertà degli schiavi
a fine di servirsi dell'opera loro per ristabilire il governo
del Re. Desideravasi un pronto rimedio. Fecero
una massa generale a Wilmington, città molto principale
della provincia, ed elessero condottiere il colonnello
Ashe, il quale dagli stipendj del Re si era
condotto a quelli del popolo. Corsero tosto contro il
Forte Johnson; ma il governatore, il quale non aveva
voluto aspettare tanta piena, si era ritirato a bordo
di una nave del Re. La notte che seguì, il colonnello
Ashe entrò nel Forte, e vi arse ogni cosa. Guastò
poi il paese, acciocchè il governatore non se ne
potesse prevalere. Chiarirono il governatore nemico
all'America, e gl'imputarono di aver voluto sollevar
i Neri contro i padroni, la qual cosa non gli fu apposta
falsamente. Rispose con una lunghissima scrittura,
che fe' propagare nella provincia. Ma il congresso
provinciale chiarì questo bando del governatore
libello famoso, e lo fece ardere pubblicamente per le
mani dell'esecutor della giustizia. Fecero anche a questi
dì una lunga lettera agli abitanti della Gran-Brettagna
piena delle solite protestazioni. Queste cose tutte
attizzavano singolarmente il popolo. Ma quello che
diè nuova e maggior esca a questo fuoco si fu, che nel
giardino, e dentro le volte del governatore furono
trovate nascoste polvere e palle con altre armi e munizioni.
Intanto aveva il convento provinciale decretato,
si facesse una leva di mille stanziali, ed un'altra
di tremila di minuti uomini. Creò biglietti di credito
pel mantenimento loro. Il congresso generale desiderando
<span class="pagenum"><a id="Page_109"></a>[109]</span>
di viemmeglio assicurare le cose sue, e conoscendo
di quanta importanza fosse l'aver favorevoli
i regolatori ed i montanari, che abitavano le parti
superiori, mandò loro due ministri del Vangelo per
fargli capaci della natura della controversia, che correva
allora tra la Gran-Brettagna e le colonie. Così
nissun mezzo intentato si lasciava dai Capi del popolo
per arrivare ai fini loro. Le armi e la pecunia
si preparavano; i soldati si esercitavano, e gl'inesperti
si ammaestravano. Gl'indifferenti od i tiepidi si riconfortavano.
I Capi popolari in questa colonia per
l'abbondanza degli avversi si mostraron altrettanto più
operativi, quanto più difficil'era la condizione, nella
quale si ritrovavano.
</p>

<p>
Nella Pensilvania si procedeva temperatamente, o
fosse l'indole più quieta degli abitanti, o la prudenza
del governatore. Tuttavia, e l'assemblea provinciale,
che continuava a risiedere in Filadelfia, e tutti
gli abitatori generalmente non si dimostravano meno
costanti nel procacciar le difese. A questo fine si esercitavano
con molta efficacia nell'armi. E siccome per
la vastità e la profondità dell'acque del fiume Delawara,
il quale corre vicino alle mura della città di
Filadelfia, vi era pericolo che gl'Inglesi colle navi
loro vi si accostassero, la qual cosa sarebbe stata
cagione di gravissimo danno alla provincia e universalmente
a tutta la lega, si consigliarono di serrar
il passo con affondar dentro nel filo dell'acqua
grosse e pesanti travate, ch'essi chiamarono <i>cavalli di
frisia</i>, e che noi con vocabolo italiano chiameremo triboli.
Questi triboli eran così fatti, che su due grosse
travi poste in fondo del fiume fra di loro paralelle, e
ad una convenevole distanza, e congegnate insieme
con le opportune correnti, o sia travicelli trasversali
<span class="pagenum"><a id="Page_110"></a>[110]</span>
si elevavano all'insù, ed inclinantemente un poco verso
la china del fiume altre due grosse travi colle teste
broccate di ferro capaci di forar le navi, che si attentassero
di andar su pel fiume. Tutte queste macchine
gravi per sè stesse, ed aggravate ancora da grosse
pietraje, non potevano nè sì facilmente esser rotte,
nè arrovesciate, nè rivoltate. Furono esse, essendo
state con molto ingegno immaginate, e con ogni
maestria costrutte, di non poca utilità negli avvenimenti
della guerra. Oltre a ciò i Pensilvanesi erano
diligentissimi nel fornir le armi e le munizioni. L'assemblea
provinciale aveva deputato una congregazione
d'uomini eletti per sopravvedere, se le armi si fabbricavano
con quella prontezza che si desiderava, e
con quella perfezione ch'era richiesta. Questi non
cessavano di andare attorno per istimolare all'opera
gli archibusieri ed altri armaiuoli. E perchè non
venissero meno le polveri, delle quali già si provava
grandissimo difetto, pubblicarono, che si sarebbe
dato un premio a chiunque avesse portato salnitro
ben condizionato. Ordinava l'assemblea, si levassero
parecchj battaglioni, e si vestissero ed armassero.
Grandissime quantità di polvere si fabbricavano nelle
vicinanze di Filadelfia, e da un sol molino se ne avevano
cinquecento libbre la settimana. In somma ogni
cosa si volgeva alla guerra. Il governatore non poteva
opporsi ad una inclinazione cotanto universale,
non avendo in pronto nella colonia soldatesche proprie.
</p>

<p>
La provincia, e principalmente la città della Nuova-Jork
si ritrovavano in grave travaglio. Erano da ogni
parte esposte alle offese delle armate britanniche, e
questa aveva un presidio, sebbene debole, di soldati
reali d'ordinanza. S'aspettavano inoltre dalla Gran-Brettagna
<span class="pagenum"><a id="Page_111"></a>[111]</span>
nuovi rinforzi, e si sapeva che tutte le genti
che arrivavano in America, sbarcavano e facevano capo
grosso nella Nuova-Jork. Fecero dunque un mandato
ai deputati loro al congresso generale, perchè
movessero, acciocchè questi avvisasse, in qual maniera
dovessero procedere nel caso, in cui arrivassero
le genti, le quali era noto, fossero già partite dall'Irlanda
per alla volta dell'America. Rispose il congresso,
stessero sulle difese, le lasciassero sbarcare, fossero
permesse di rimanere nelle baracche, purchè pacificamente
e quietamente si comportassero; non potessero
però rizzar fortificazioni per interrompere la comunicazione
tra la città ed il contado; se usassero
la forza, si resistesse colla forza; le munizioni da
guerra si sgombrassero ai luoghi interni della provincia;
si dinotassero i rifugi per le donne e pei fanciulli;
si armassero, e stessero avvisati gli abitanti.
Ma i Jorchesi non indugiarono molto ad essere liberati
dalle apprensioni in cui erano. Le genti regie
arrivarono; ma invece di sbarcare alla Nuova-Jork
andarono a prender terra a Sandy-Hook, donde, trovati
gli ordini del generale Gage, si rimbarcarono per
alla volta di Boston. Il fatto di Breed's-hill aveva assottigliato
il presidio di questa città, e nuovi soldati
abbisognavano per riempir le compagnie. Quelle soldatesche
istesse, che da molto tempo avevano gli alloggiamenti
nella Nuova-Jork, si ripararono a bordo di
una nave da guerra, ch'era sorta nel porto, dimodochè
la città, liberata affatto dalla presenza delle soldatesche
reali, fu intieramente in propria balìa riposta.
</p>

<p>
In questo tempo arrivò da Londra a Nuova-Jork
il governatore Tryon, uomo d'ingegno molto svegliato,
d'animo pronto e di molta autorità nella provincia.
<span class="pagenum"><a id="Page_112"></a>[112]</span>
Fu accolto gratamente. Ei non si ristava nel promuovere
la causa reale. Nel che faceva gran frutto.
Le cose passarono assai quiete per un tempo. Poi
successe una baruffa, in cui una nave regia trasse a
palla ed a scaglia contro la città, perchè i cittadini
vollero allontanar le artiglierie da certi luoghi. Molti
fuggendo si ritirarono in contado. Il governatore, pregato
il convento, la congregazione di sicurezza e gli
uffiziali delle milizie, lo udissero, l'ottenne. Disse, che
aveva provato grandissimo dolore alla presente discordia;
pregò, usassero prudentemente la potestà, che
avevano intiera; osservò, che i partiti violenti allargavano
la ferita, e ponevano la Terra in manifesto pericolo
di esser da capo in fondo distrutta. Da questo
si vede chiaramente, a quali termini fosse condotta,
ed a quanto deboli fondamenta si appoggiasse allora
l'autorità reale in America; perciocchè nella provincia
stessa della Nuova-Jork, in cui forse più che in
nissun'altra abbondavano i leali, il governatore era
a tali strette arrivato, che invece di comandare era
obbligato di pregare. Da ciò si manifesta ancora, che
il Tryon era stato inviato non per governare una provincia,
che più non lo voleva obbedire, ma per brigare
di segreto, per seminar la zizzania, per corrompere
i buoni, e per istipendiar i tristi. La qual cosa
quanto sia lontana dalla dignità del governo di una
nazione potente, e quanto atta sia a renderlo agli
occhi dell'universale contennendo, ognuno sel può
immaginare. Ei sarebbe stato molto migliore partito,
se il governatore, conosciuta la condizione delle cose,
si fosse ritratto altrove, lasciando la provincia tutta
in poter dei libertini. Imperciocchè il reggere senza
comandare, ed il comandare senza essere obbedito
<span class="pagenum"><a id="Page_113"></a>[113]</span>
non poteva essere se non con molta diminuzione
della dignità sua e dell'autorità regia.
</p>

<p>
Il congresso generale era entrato in grandissimo
sospetto alle arti, che il governatore Tryon usava.
Temevano, ch'ei vi movesse umori pericolosi, i quali
fluttuando avrebbono facilmente sortito qualche fastidioso
termine. Perciò pensarono al rimedio. Deliberarono,
si arrestassero, e con buona guardia si custodissero
in tutte le province tutti coloro, siano, chi
esser si vogliano, ed avesser nome come lor paresse,
i quali per le opinioni loro dessero qualche sospetto.
Questa fu la legge dei sospetti. I deputati jorchesi ne
mandarono copia nella provincia loro. Tryon, udita
la novella, dubitando di qualche strana risoluzione,
si rifuggì tosto a bordo di una saettìa inglese, che
stava in porto. Portò seco il sigillo della provincia.
In sul finire dell'anno poi, avendo avuto licenza dal
Re, mandò un bando ai Jorchesi, col quale notificò
loro questa intenzione del Principe, ed il desiderio,
ch'egli aveva grandissimo, che si ritrovasse tra l'una
parte e l'altra qualche termine di onesta composizione.
Così svanì del tutto perfino la sembianza dell'autorità
regia nella Nuova-Jork, la qual autorità
però era cessata già da molto tempo prima. Questo
fu il fine delle speranze, che i ministri avevano collocato
nelle arti e nei maneggi del governatore Tryon,
il quale riputato avevano istrumento molto potente
a travagliare le cose di quella provincia tanto principale.
</p>

<p>
Intanto aveva il convento provinciale divisa la colonia
in altrettanti distretti, dimodochè ciascuno fornir
dovesse una compagnia di soldati. Nel medesimo
tempo aveva ordinato, quale avesse ad esser la forma
e l'ordine delle compagnie. Ma erano in molti più
<span class="pagenum"><a id="Page_114"></a>[114]</span>
vane dimostrazioni, che vere protestazioni. Imperciocchè
alcuni membri del convento provinciale stesso si
discoprirono con dire, che i biglietti di credito non
avrebbero ricevuto, e che si sarebbero allo stendardo
reale riparati, quando fossero arrivate le soldatesche
inglesi. I soldati jorchesi stessi disertavano alla ricisa.
Tanto era stato efficace il subbillare di Tryon, o sì
grandi erano l'avarizia, o la paura, o la fedeltà degli
abitanti. Delle quali cagioni, quando si voglia credere,
che l'ultima sia stata la vera, non si potranno
con tuttociò i Jorchesi scusare dalle note di viltà e
d'ipocrisia, per non aver essi avuto ardire di seguitare
apertamente le bandiere reali, ed aver anzi simulato
zelo per la causa, che la maggior parte dei
coloni abbracciata avevano. Ma le simulazioni e le
dissimulazioni in nissun tempo sono tanto frequenti,
quanto nei rivolgimenti politici delle nazioni. Perciocchè
quelli, che testè seguivano i Re, dopo seguirono
le repubbliche, e quei che testè seguivano le
repubbliche, appresso parteggiarono pei Re, secondo
che gli guidava o l'ambizione, o l'avarizia, o l'una
o l'altra di queste due pesti. Tal è la miserabil condizione
dell'umana natura, ch'ella non è mai a sè
stessa consentanea; e che quando lascia un partito
per correre ad un altro, questo fa il più delle volte
piuttosto per biasimevoli cagioni, che per lodevole
consiglio.
</p>

<p>
La Marilandia seguiva l'esempio delle altre province.
Anche in questa l'autorità della consueta assemblea
fu trasferita in un convento, che si fece
nella città di Annapoli, il quale propose gli articoli
di una lega da accettarsi da tutti i suoi membri, e
da tutti gli uomini liberi della provincia. Si univano,
e la lor fede impegnavano l'uno verso dell'altro, e
<span class="pagenum"><a id="Page_115"></a>[115]</span>
tutti verso l'America di persistere giusta lor possa
nella opposizione, sia coll'armi, sia colle restrizioni
commerciali. Decretarono, si arrolassero quaranta compagnie
di minuti uomini, e che tutti gli abitanti della
provincia, uomini liberi, dai sedici ai cinquant'anni,
eccettuati solamente gli ecclesiastici, i medici esercenti
l'arte loro, i serventi del governatore, i minuti
uomini, i bombardieri, e quelli i quali le opinioni
religiose proibivano dal portar le armi, si facessero
descrivere in una qualche compagnia di milizia. Dal
che si può conoscere, quanto assegnati, e da ogni cieco
impeto lontani fossero quei popoli, i quali stretti da
un sì grave bisogno essendo, esentarono però dal carico
della milizia quegli uffiziali del pubblico, che più
credevano all'utilità comune necessarj; ed in quanto
rispetto avessero le opinioni appartenenti alla religione.
Determinarono con molta accuratezza, quali
avessero ad essere gli ordini di questa milizia, e quali
le paghe dei soldati e degli uffiziali. Crearono ancora
una congregazione di sicurezza, che governar dovesse
le bisogne spettanti alla milizia ed ai minuti uomini;
e che a tempo delle vacanze del convento tutte quelle
provvisioni facesse, le quali alla salute della provincia
si appartenessero. Ordinarono congregazioni per sopravvedere
il tutto, e per ricevere e mandare l'un
all'altro le opportune notizie. Finalmente crearono
266,666 dollari in biglietti di credito per sovvenire
ai bisogni della milizia. Intanto il popolo aveva già
fatto impeto nel magazzino provinciale, e ne aveva
portate via le armi e munizioni, che erano una quantità
notabile.
</p>

<p>
Nella Nuova-Cesarea continuava l'autorità regia secondo
gli ordini consueti, la quale però non faceva
nissun effetto, non essendo munita delle necessarie
<span class="pagenum"><a id="Page_116"></a>[116]</span>
armi; e di già era sorta l'autorità popolare, la quale
avendo le armi e l'opinione dell'universale volte in
suo favore reggeva ogni cosa. Vi si descrivevano, si
armavano, si ordinavano e si esercitavano le milizie
a norma dei provvedimenti fatti da un congresso provinciale.
Il popolo era corso al Tesoro provinciale,
dove si contenevano da venti in trentamila lire di
sterlini, e di questi si impadronì, riserbandogli alle
paghe della milizia. Intanto oltre alle milizie provinciali
il congresso generale raccomandò, che il convento
della Nuova-Cesarea levasse senza soprastare, a
spese della Camera generale, due battaglioni; che gli
uffiziali le medesime paghe avessero dei compagni dell'esercito
della lega; e che i soldati si conducessero
per un anno. In questo frattempo il governatore convocava
l'assemblea provinciale, alla quale favellando
parlò con dolore delle presenti turbolenze, ed annunziò,
che i comandanti delle armate britanniche
sulle coste d'America tenevano ordini di procedere
nimichevolmente contro ogni porto o Terra, nei quali
o stati fossero offesi gli uffiziali del Re, o fatte genti,
o piantate Fortezze, o messi a ruba i pubblici fondachi.
Parlò ancora del desiderio dell'independenza,
e toccò della sicurezza della sua persona, aggiungendo,
che in questo se ne voleva del tutto rimettere
nella fede loro. Rispose l'assemblea, in quanto alla
independenza, negando molto asseverantemente; circa
la sicurezza del governatore, stesse egli di buon animo;
e finalmente in rispetto alle turbolenze, che le
deploravano essi bene; ma che non potevan far altro,
standone la causa nelle deliberazioni del Parlamento.
</p>

<p>
Le due province del Connecticut e dell'isola di Rodi
avendo gli uomini loro di natura molto inclinati
alla libertà, e non avendo l'impaccio di un governatore
<span class="pagenum"><a id="Page_117"></a>[117]</span>
reale, imperciocchè giusta gli ordini antichi,
esse stesse a voce di popolo se lo eleggevano, avevano
molto per tempo fatto provvedimenti d'uomini,
d'armi e di munizioni. Del che stavan essi in tanto
maggior bisogno, quanto che la vicinanza delle genti
inglesi da Boston dava lor sospetto, e le navi nemiche
andavano corseggiando per le coste a fine di trarre
vettovaglie; non solo per uso loro, ma eziandio del
presidio assediato in quella città. Oltre di questo il
capitano Wallace, comandante di una nave del Re,
con alcuni altri legni armati in guerra noiava grandemente
il commercio loro, predando ora questo, ora
quell'altro legno mercantile appartenenti ai Rodiani
od ai Connecticuttesi. Poi trasse a furia contro la
città di Bristol. Le case, i fondachi e la chiesa ricevettero
gran danno. La sera si fece un accordo, concedendo
gli abitanti bestiame minuto all'infuriato capitano.
Queste ostilità esercitate dalle navi del Re
contro una città disarmata, diedero nuova cagione ai
già troppo gravi disdegni degli Americani, i quali se
ne dolsero nelle numerose scritture pubbliche e private,
molto acerbamente.
</p>

<p>
Ma Wallace non era tale, che si lasciasse smuovere
facilmente dal suo proposito, e forse anche la necessità
lo costringeva. La colpa non era sua, ma sibbene
di quei ministri, i quali avevano con rigidissimi decreti
provocata la guerra, senza aver apprestate le
necessarie armi. Perciò, poichè non si poteva combattere
apertamente alla campagna per vincere, bisognava
predare per vivere. Fece adunque una molto aspra
correria nell'isola di Conanicut, depredando quanto
gli si era parato davanti. Per dare ajuto ai Rodiani
arrivarono dall'esercito massacciuttese alcune bande
di soldati sotto i comandamenti del generale Lee, il
<span class="pagenum"><a id="Page_118"></a>[118]</span>
quale da quell'uomo rotto, ch'egli era, e poco curante
delle leggi e degli ordini pubblici, quando si
trattava di dar favore all'americana rivoluzione, tosto
obbligò i Rodiani a prestar un molto terribile giuramento,
di non tener nissuna pratica cogl'istrumenti,
così dicevan le parole del giuramento, della tirannide
ministeriale, chiamati volgarmente le truppe e le armate
del Re, di non prestar loro soccorso di sorta
alcuna, di disvelar ai maestrati pubblici i traditori,
e di pigliare le armi in difesa della libertà dell'America,
quandunque il congresso generale ed i maestrati
provinciali il richiedessero. Questo procedere di Lee
fu riprovato dal congresso. Del che egli poco si curò;
perciocchè chiamava timido consiglio la risoluzione
di voler osservar le leggi civili in mezzo all'armi;
e credeva potersi, e doversi a' tempi delle rivoluzioni
far d'ogni erba fascio per arrivare al proposto
fine. Il quale metodo però, se conduce una rivoluzione
alla meta, lascia da un altro canto, come la
esperienza dimostra, l'appicco e l'addentellato per
un'altra.
</p>

<p>
L'assemblea dell'isola di Rodi decretò, che coloro
fra gli abitanti della colonia, i quali tenessero pratiche
coi ministri della Gran-Brettagna o cogli agenti
loro, o fornissero gli eserciti, ed armate con armi, e
munizioni da guerra o da mare, o servissero di piloti
alle navi inglesi, incorressero la pena di morte,
e la confiscazione delle terre e beni loro. Confiscò
ancora i beni di alcuni, ch'ella chiarì nemici alle libertà
dell'America. Ordinò ventimila lire di sterlini
in biglietti di credito. Per la presenza di Lee, e per
questi provvedimenti dei popolani le cose dell'isola
di Rodi restarono in sicuro.
</p>

<p>
Continuava nel Nuovo-Hampshire il governatore
<span class="pagenum"><a id="Page_119"></a>[119]</span>
Wentworth. Ma appoco appoco andavano prevalendo
le forze dei libertini, e diminuiva a proporzione l'autorità
sua in mezzo a quella popolazione. Perciò temendo
di qualche sinistro caso si ritrasse ad abitar
nel castello denominato Guglielmo e Maria.
</p>

<p>
I maestrati popolari si erano anche introdotti nella
provincia della Giorgia, e l'autorità pubblica tolta ai
maestrati consueti. Tuttavia prevalevano i partigiani
regj, ed il congresso generale, stando in gran sospetto
aveva ordinato, vi si tenesse un battaglione armato
a spese della lega. Ma innanzi ch'ei vi arrivasse era
accaduta nella città di Savanna una feroce mischia
tra i libertini, che tenevano il Forte, ed i regj, che
lo assaltavano. Rimasero questi superiori. I patti furon
osservati, e non si udirono crudeltà commesse
contro i vinti. Tuttavia nel rimanente della provincia
eran più potenti i libertini, e si preparavano gagliardamente
a dar l'assalto per insignorirsi di nuovo del
Forte di Savanna. Erano essi, e meglio armati, e più
concordi dei nemici loro, i quali mancavano di munizioni,
e si trovavano dispersi in differenti luoghi.
</p>

<p>
In tal modo, siccome raccontato abbiamo, cessò
l'autorità reale nelle diverse colonie, la quale fu succeduta
appoco appoco da quella del popolo per mezzo
dei congressi, o conventi straordinarj in ciascuna di
esse. Ma ciò non bastava a quelli, i quali dirigevano
i consiglj americani. Conciossiachè, siccome il fine
loro era la independenza, e che questo stato di cose,
appunto perch'egli era straordinario, e perciò di sua
propria natura temporale, lasciava tutt'ora la via
aperta, per la quale si poteva venire ad un accomodamento
colla Inghilterra, conservate l'unione e la
dependenza, così desiderarono, si creassero in ciascuna
provincia ordini tali, che avessero la sembianza di una
<span class="pagenum"><a id="Page_120"></a>[120]</span>
costituzione permanente, acciocchè s'inducesse l'opinione
nei popoli, che gli Americani erano di per sè
stessi abili al reggimento loro, e ad essere governati
dalle proprie leggi. Nel che fare i Capi popolari non
era, che non incontrassero qualche difficoltà, malgrado
l'ardore che si manifestava in ogni parte nel
seguitare i consiglj loro. I più lodavan bene la resistenza,
ma detestavano tuttavia l'independenza, o
almeno al disegno di questa si sgomentavano. Per la
qual cosa coloro, che avevano la somma delle cose
in mano, temendo che, se si discoprissero fuori di
tempo, avrebbero del tutto guasta l'opera loro, si
determinarono a procedere in questa bisogna con molta
cautela, e la mandarono ad effetto, accennando,
ch'ella fosse volta a tutt'altro fine, che a quello che
intendevano. Era eziandio di molta importanza, che
questo disegno s'incominciasse a tentare in quelle
province, che più si erano mostrate avverse alla Inghilterra.
Si sperava, che una volta, che fosse recato
ad effetto in una od in più, le altre avrebbero seguitato.
A questo fine nissuna provincia pareva più
opportuna, che quella di Massacciusset. Adunque il
congresso provinciale di questa colonia mandò attorno
le scritte per l'elezione dei rappresentanti, i quali avessero
a statuire la forma del governo. Dugento membri
si assembrarono in Watertown, e pigliando le antiche
forme della costituzione britannica, si risolvettero in
assemblea ordinaria, o sia Camera dei rappresentanti,
ed assunsero tutta quell'autorità, che a somiglianti
assemblee negli antichi ordini competeva. Determinarono
altresì di creare il solito Consiglio, il quale
dovesse assistere nelle sue deliberazioni il governatore.
Così l'autorità regia si cambiò, prima in autorità popolare
tumultuaria, e poscia in autorità popolare regolare.
<span class="pagenum"><a id="Page_121"></a>[121]</span>
Tutte queste cose si facevano, non già, come
dicevan essi, per arrivare alla independenza, ma sibbene
per indur l'Inghilterra a calare ad onorevoli e
giusti accordi. Una delle prime provvisioni fatte da
questa Camera si fu quella di riscuoter per via di
una tassa trentamila lire di sterlini. Il che produsse
un'alterazion d'animi non mediocre; imperciocchè
quei popoli s'eran dati a credere, che poichè si trattava
di non pagar tasse all'Inghilterra, così non ne
dovessero neppur pagar nissuna al proprio governo.
</p>

<p>
Ma le altre colonie andarono a rilento nel seguire i
modi di Massacciusset, o sia perchè le mire sue verso
l'independenza fossero state troppo manifeste, o sia
perchè essendo la medesima posta in circostanze peculiari,
le altre, che si ritrovavano in diverse, non
credessero di dover seguitare i vestigi di lei. Contuttociò
non si ristettero i Capi americani, e determinarono
di usare in questa cosa l'autorità del congresso
generale. Si fecero venire dal Nuovo-Hampshire nuove
instruzioni a' suoi delegati in quel congresso, acciò
sollecitassero, dichiarasse, qual fosse il suo consiglio
intorno al modo di amministrar la giustizia ed il governo
interno nella provincia. La cosa incontrò non
poche difficoltà, opponendosi molti membri del congresso,
i quali vedevano benissimo, dove questo disegno
andasse a ferire. Tuttavia i libertini, siccome
quelli, che avevano il temporale in favor loro, ed
erano più degli altri operosi e vivi, prevalsero. Fu
deliberato, si raccomandasse al convento provinciale
del Nuovo-Hampshire, raunasse da tutte le Terre i rappresentanti
del popolo, i quali dovessero quei partiti
pigliare, e fare quelle risoluzioni, che meglio potessero
la pace ed il buon ordine confermare della provincia
durante la presente controversia. Ma il convento
<span class="pagenum"><a id="Page_122"></a>[122]</span>
provinciale o impaziente, o perchè paresse più
vera la cosa, quanto più calore in essa si mostrava,
aveva prevenuto le mosse, e già aveva mandato attorno
le scritte per la elezione dei rappresentanti.
Convennero questi in Exeter, assunsero il nome e l'autorità
della Camera dei rappresentanti, e crearono il
solito Consiglio.
</p>

<p>
Ma l'esempio di Massacciusset e del Nuovo-Hampshire
non parevano sufficienti a muover gli animi in
tutte le altre a seguire le stesse deliberazioni. Gli
abitatori delle altre colonie non istavano senza gelosia
con quelle della Nuova-Inghilterra. Si desiderava
perciò, che le medesime mutazioni seguissero in qualcheduna
di quelle del miluogo. A quest'uopo la più
opportuna era la Virginia, sia per la grandezza e potenza
sua, come pei rivolgimenti politici, ai quali
era testè stata soggetta, avendovi Dunmore, coll'aver
pubblicato la legge marziale, fatto cessare ogni autorità
civile da parte dell'Inghilterra. Il congresso generale
adunque fece rispetto a questa le medesime
risoluzioni, che fatte aveva pel Nuovo-Hampshire.
Riferì in questa bisogna fra gli altri Samuele Adams,
il quale in questa bisogna camminava con più affetto
degli altri; e, se ciò gli attagliasse, non è da domandare.
</p>

<p>
Arrivarono in questo tempo dall'Inghilterra gli avvisi,
che il governo aveva disdegnato di dar risposta
alla petizione del congresso inviata al Re, e portata
dal Penn, che fu governatore della Pensilvania.
S'intese di più, che niuno fra i ministri si era piegato
a domandargli checchessia intorno gli affari dell'America.
Il che dimostrava l'ostinazione loro e le
irrevocabili risoluzioni. Queste cose accrebbero singolarmente
gli sdegni nelle colonie, diedero il gioco
<span class="pagenum"><a id="Page_123"></a>[123]</span>
vinto ai fomentatori dell'independenza, i quali andavano
dicendo a tutti coloro che lo volevano udire,
che nulla si poteva più sperare dal governo inglese,
e che la sola via di salute che rimasta fosse, quella
era di farsi forti in sull'armi, di levarsi dal collo
ogni superiorità, e di risolversi in fine a camminare
colle proprie gambe.
</p>

<p>
Udite queste cose l'assemblea generale di Filadelfia,
la quale stava per la dependenza, quantunque
per volontà di resistere alle insolite leggi del Parlamento
a nessuna fosse inferiore, si alterò grandemente,
e mandò dicendo a' suoi deputati al congresso generale,
avessero ad opporsi ad ogni proposta che fosse
fatta, la quale ad una separazione dall'antica patria
tendesse, od a cambiare la forma del governo. Quest'erano
le tente, che si facevano in America per arrivare
all'independenza.
</p>

<p>
Ma ritornando ora alla guerra guerriata, che si faceva
sotto le mura di Boston, in due difficoltà, l'una
e l'altra grandissime si ritrovavano gli Americani, la
prima delle quali si era la carestia delle polveri, che
tuttavia continuava, mal grado gli sforzi che si facevano
per procacciarne; e l'altra il fine della ferma
dei presenti soldati. Essendosi gli Americani, o dati
a credere che la contesa si avesse a terminar di breve,
ovvero temendo gli eserciti stanziali, avevano i
soldati loro condotti solamente pel termine di un anno.
Onde correvasi pericolo, che tutto l'esercito si disbandasse
sul finir del presente, e così si risolvesse
tutto ad un tratto l'assedio. Per rimediare alla prima
posero in opera ogni cosa, ed il paese loro non potendo
somministrare quella quantità di polvere, che
fosse sufficiente, pensarono di andare a farne procaccio
presso i forestieri. Molte navi fra le più veloci
<span class="pagenum"><a id="Page_124"></a>[124]</span>
furon mandate sulle coste della Guinea in Africa,
donde ne riportarono quantità grandissime, avendola
comprata dalle navi europee, che per quelle spiagge
andavano trafficando. I Filadelfiesi conoscendo il buon
animo degli abitatori dell'isola Bermuda, ed in quanto
bisogno stessero di vettovaglie, vi mandarono un grosso
giunco, ed i Caroliniani una corvetta, e levaron circa
centodieci bariglioni di polvere. L'assemblea di Massacciusset
volle, che gli abitanti non ne consumassero
col trarre senza necessità alle fiere, agli uccelli, o
per modo di diporto. In questo modo incominciò a
scemare nel campo bostoniano il difetto di questo principalissimo
istrumento della guerra. Per andar poi all'incontro
del finire della condotta dei soldati, il congresso
mandò al campo deputati, acciò, accozzatisi
col generale Washington, mettessero in uso que' più
efficaci modi, che immaginar sapessero, per impedir
la risoluzione dell'esercito. Questi delegati eran tutti
uomini di gran maneggio, e fra di loro avanzava gli
altri di credito e di nome il dottore Beniamino Franklin.
Seppero condur questa bisogna con tanta prudenza,
che quasi tutto l'esercito consentì, sebbene
non senza grave difficoltà, a continuare ne' stipendj.
Inoltre il congresso decretò, che l'oste che stava presso
Boston, dovesse sommare al numero di più di ventimila
soldati, e che le particolari colonie facessero
leve di battaglioni a spese del continente.
</p>

<p>
In questi dì si chiarì traditore il dottor Church.
Teneva pratiche segrete dentro Boston. Scoperto, essendo
egli membro dell'assemblea dei rappresentanti,
fu tradotto al cospetto di questa. Non negò, ma disse,
che il faceva pel bene della patria. Non provò. Fu
casso dall'assemblea. Alcuni credettero, fosse una cicatrice,
<span class="pagenum"><a id="Page_125"></a>[125]</span>
o sia trattato doppio. Il congresso decretò,
fosse tenuto nelle segrete del Connecticut.
</p>

<p>
Il generale Gage ritornò in Inghilterra, chiamatovi
dal suo Re. Non riuscì all'aspettazione. Usò i consiglj
miti, quando bisognava por mano ai gagliardi,
e pose mano ai gagliardi, quando bisognava usare i
miti. Arrivò in America accompagnato da molta benevolenza.
Ne partì detestato, colpa forse più dei ministri
che sua, i quali invece di decreti rigorosi avrebbero
dovuto mandare possenti eserciti, o invece di
possenti eserciti mandar proposte d'accordo consenzienti
colle opinioni americane. Ma gli uomini non
sanno per l'ordinario usar tutta la forza loro, nè superare
affatto la vergogna del calar agli accordi; e
quindi è, che gl'indugi, le peritanze ed i mezzani
consiglj rovinano sì spesso le imprese. William Howe,
capitano di molto grido e di chiaro sangue, succedette
a Gage.
</p>

<p>
Si trovava in questo tempo Washington in molte
e gravi difficoltà, le quali derivavano dall'ordinanza
del suo esercito, ed ogni dì si accrescevano in proporzione,
che quei primi calori dei soldati si raffreddavano.
Ogni ora più si persuadeva, che le guerre
non si vincono cogli impeti popolari, ma colle buone
armi, coi buoni ordini e colla obbedienza. Di tutte
queste cose si provava gran difetto nel campo, e principalmente
delle due ultime. Un vizio principalissimo
quello si era, che siccome la più parte delle genti
dell'assedio erano state levate non dall'autorità del
congresso, ma sibbene dai maestrati provinciali, così
non erano comuni, ma per lo contrario molto differenti gli
ordini loro in rispetto alle armi, alle paghe,
ai gradi, alla disciplina e ad ogni sorta di fazione
militare. La qual disparità quanto fosse per
<span class="pagenum"><a id="Page_126"></a>[126]</span>
nuocere al pubblico servigio, nissuno è che non lo
veda di per sè stesso. Oltreacciò egli aveva fatto
gran fondamento sui soldati massacciuttesi, siccome
quelli, ch'erano i più numerosi nel campo, e
dovevansi riputare, per causa dell'opinione generale
della provincia loro, i più zelanti nel proseguir l'impresa,
e perciò più inclinati a seguir tutte quelle deliberazioni,
che al buon esito della guerra potessero
contribuire. Ma però ei fu molto ingannato nella credenza
sua. I soldati massacciuttesi, seguendo troppo
oltre quel desiderio della libertà, avevano eletto
essi stessi i proprj uffiziali; il che nocque incredibilmente
alla disciplina; imperciocchè mancando il rispetto
verso i medesimi, nissuno voleva prestar obbedienza.
Si debbe anche aggiungere, che alcuni fra
essi uffiziali non avevan nissun ritegno nel por mano
nelle private e nelle pubbliche facoltà. Gridavano libertà
per poter senza freno soddisfare all'incredibile
avarizia loro. Nè si creda, che poichè tanto afflitta
fosse la patria loro se ne muovessero a compassione,
o usassero qualche riguardo; che anzi la fame, e per
così dire agonia del rapire, e le ingorde voglie parevano
crescere all'avvenante dei bisogni di quella.
Questa è stata in ogni tempo una peste fatalissima
dei popoli ai tempi dei rivolgimenti politici; che i
più tristi, i più perduti uomini facciano professione
di amare il ben pubblico, e mettano sotto questa coperta
ed a man salva ogni cosa a ruba ed in iscompiglio.
In questo stato di cose i buoni non son creduti,
perchè i tristi fanno le medesime protestazioni
ch'essi fanno; ed i tristi non si possono frenare, perchè
s'ha bisogno di loro. Un altro vizio dell'esercito
americano quello si era, che ciascuna colonia, non
il congresso generale, pagava, vestiva e vettovagliava
<span class="pagenum"><a id="Page_127"></a>[127]</span>
le sue genti; il che era cagione di una discrepanza
pregiudiziale molto all'ordine ed alla disciplina. Nè
si era ancor immaginato, ovvero in mezzo a tante
parzialità non si era potuto creare il maestrato, che
chiamano abbondanziere, o contator generale, il quale
solo reggesse tutte le bisogne appartenenti al pagare,
al vestire ed al vettovagliar gli eserciti. Si aggiungeva
a tutte queste cose, che alcuni fra i generali americani
avevano preso dispiacere alle promozioni fatte
dal congresso, e si erano ritirati sdegnosamente alle
case loro. Le malattie ancora s'erano introdotte nel
campo, e più di tutte la disenteria, peste cotanto fatale
agli eserciti. Avvicinandosi poi la fine dell'autunno,
e incominciando il freddo a noiare, i soldati
pativano assai dal mancamento delle baracche; non
che il congresso avesse questa cosa trascurata: ma gli
appaltatori, quantunque avessero ricevuto il denaro
dal comune, tuttavia seguendo l'uso loro, non fornivano,
e gridavan con tuttociò a gola, che non erano
pagati; e pareva, che avessero ragione essi e torto
gli altri; tanto sono avviluppati e fini quegli andirivieni
ed inorpellamenti loro. Tuttavia Washington
colla prudenza ed autorità sua provvedeva ad ogni
cosa; e se molta gloria acquistò nell'avere la presente
guerra a buon fine condotta, certamente non
minore lode gli si debbe per aver tenuto congregato
un esercito tanto incomposto, disordinato e bisognoso.
Questa è stata del pari, e forse più difficile impresa
della prima.
</p>

<p>
Gli Americani, non avvezzi allo spettacolo di un
esercito proprio, concorrevano dalle vicine e dalle
rimote contrade a vederlo. Uomini e donne arrivavano
in copia al campo di Boston, e molto soddisfatti
si dimostravano al marziale aspetto dei concittadini
<span class="pagenum"><a id="Page_128"></a>[128]</span>
loro. I soldati si riconfortavano, e gli altri pigliavano
migliori speranze. Gl'Indiani stessi accorrevano.
Molto sospettosi di natura ed insospettiti volevano
cogli occhi proprj assicurarsi della verità delle cose
che avevano udite raccontare. Furon trattati molto
civilmente, ed essi per divertir il campo, o per far
nascere l'opinione della forza e destrezza loro facevano
spesso sembianze e rappresentazioni delle feste
e delle guerre a modo loro. Le vicendevoli accoglienze,
la nata famigliarità, e la presenza di tante schiere
americane unite insieme, che tenevan serrate dentro
le mura di una città le soldatesche britanniche, fecero
sì, che gl'Indiani, adescati ed attizzati in mille
guise dagl'Inglesi, si mostraron tuttavia generalmente
avversi al seguitar le bandiere loro; il che fu di grandissimo
giovamento ai coloni.
</p>

<p>
Quantunque nissuna fazione di momento si facesse
intorno a Boston, erano però spesso commesse leggieri
battaglie, nelle quali gli Americani acquistavano
nuovo ardire e nuovo desiderio di gloria. Washington
molto desiderava che i suoi si mescolassero coi nemici
in questi piccoli fatti, acciocchè per l'ozio non
venisse a fiaccarsi la virtù loro, e si avvezzassero al
romore delle armi, ed al veder in viso il nemico.
</p>

<p>
Intanto crescevano ogni dì più le necessità, in cui
si trovava la guernigione di Boston. Le prede che le
navi andavano facendo sulle vicine coste, non potevan
bastare ad un tanto bisogno. Gli abitanti avevan ritratte
le robe loro a' luoghi interni, e quelle che rimanevano,
difendevano ostinatamente coll'armi. Nè
potevano molto sperar gl'Inglesi di trar le vettovaglie
dalle vicine isole o dall'altre parti del continente
americano, che continuavano nell'obbedienza del Re,
perchè esse stesse ne difettavano. Il qual difetto era
<span class="pagenum"><a id="Page_129"></a>[129]</span>
prodotto da una provvisione del congresso, per la
quale proibì ogni trasporto di derrate o merci dalle
colonie verso il Canadà, la Nuova-Scozia, l'isola di
San Giovanni, Terranuova, e verso le due Floride,
siccome pure a' luoghi, dove gli Inglesi esercitavano
le pescagioni. Succedevano frequenti avvisaglie tra gli
Inglesi, che cercavano di foraggiare sulle coste di Massacciusset,
ed i provinciali che s'ingegnavano d'impedirgli.
Per questo aveva il Re ordinato, che le sue
navi trattassero nimichevolmente quei luoghi che resistessero
all'autorità sua. Inoltre gli abitatori di Falmouth,
Terra fiorente e ricca, posta sulle marine di
Massacciusset, avevano molestato una nave, la quale
cercava di trasportar le robe di alcuni leali. Gl'Inglesi
fulminandola colle artiglierie, e venuti anche a
terra l'arsero tutta.
</p>

<p>
L'eccidio di Falmouth fu cagione di una molto audace
risoluzione dell'assemblea di Massacciusset, la
quale poco tempo prima aveva già ordinato, che si
armassero navi per proteggere le coste. Decretò, esercitando
la potestà sovrana, che si concedessero lettere
di marca e di rappresaglia, e si creassero le Corti
dell'ammiragliato, per giudicare della validità delle
prede. Dichiararono per altro, che l'intenzion loro
era solamente di difender le coste, e che si dovessero
solo arrestar quelle navi, che inviate fossero a
portar vettovaglie a quei soldati, che contro gli Americani
esercitavano la guerra.
</p>

<p>
Poco tempo appresso, il congresso generale medesimo,
a ciò indotto dalla necessità di tener travagliata
la navigazione e le cose degl'Inglesi, e proteggere le
sue marine, come pure dall'esempio delle prede fatte
dai corsari massacciuttesi, determinò, si construisse ed
armasse una flotta di cinque navi da trentadue cannoni,
<span class="pagenum"><a id="Page_130"></a>[130]</span>
cinque altre di ventotto, e tre di ventiquattro
una nel Nuovo-Hampshire, due nel Massacciusset,
una nel Connecticut, due nell'isola di Rodi, due nella
Nuova-Jork, quattro nella Pensilvania ed una nella
Marilandia. Alla quale flotta prepose l'ammiraglio
Hopkins. Il congresso parve esitare nel concedere le
lettere di marca e di rappresaglia. Prese però una risoluzione,
la quale, quantunque in nome meno nimichevole,
in essere partoriva per altro i medesimi
effetti. Diè facoltà alle sue navi di pigliar tutte quelle
che impiegate fossero nel dare assistenza al nemico
in qualsivoglia modo ch'esse ciò facessero. Creò anche
poco poi le Corti dell'ammiragliato. Così appoco
appoco si recava in mano l'autorità sovrana tutta intiera.
Usarono gli Americani grandissima diligenza
nell'allestir i legni, ed in men che non si poteva credere,
un numero grandissimo correva i mari vicini,
e faceva molte prede sugl'Inglesi, i quali un tanto
ardimento non aspettavano, e si vedevano non senza
maraviglia soprappresi su quell'istesso elemento, del
quale si erano fin allora tenuti, e stati erano signori.
Il corseggiare di questi nuovi navigli riuscì agli Americani
molto vantaggioso, e di gravissimi danni cagione
agl'Inglesi; perchè il governo britannico informato
delle strettezze, alle quali si trovava ridotta la
guernigione di Boston, aveva con incredibile spesa imbarcato
una copia inestimabile di buoi, ed ogni altra
sorta di bestiame vivente, di carni salate e di vegetabili
di ogni maniera, e le aveva con una veloce armata
alla volta di quella città inviate. I venti contrarj
primamente la trattennero per un tempo inaspettato
in mare, sicchè i bestiami morirono, ed i
vegetabili si guastarono. Il rimanente arrivato sulle
coste dell'America diventò preda in gran parte delle
<span class="pagenum"><a id="Page_131"></a>[131]</span>
navi americane, e ciò spesso sugli occhi stessi dei comandanti
delle navi inglesi, i quali o impediti dalle bonacce,
o battuti dai venti contrarj non potevano soccorrere
i loro. Si difettava massimamente in Boston di legna;
al che il governo aveva voluto provvedere con avere
imbarcato a bordo delle passeggiere una quantità considerabile
di carbone. Queste la maggior parte caddero
in mano degli Americani con grandissimo dispiacere
e danno sì della guernigione, che dei Bostoniani medesimi,
i quali nella stagione aspra, in cui già si era
entrato, non avevano di che ardere. Nè solo si mostrò
prospera la fortuna agli Americani nell'aver impedito
i soccorsi di bocca, che dall'Inghilterra erano
stati mandati al presidio, ma eziandio nell'avere intrapreso,
come fecero, le munizioni da guerra, e le
armi, delle quali essi stessi avevano un presentissimo
bisogno.
</p>

<p>
Stretto da tante necessità il generale Howe aveva
già mandato fuori di Boston, e fatto trasportare sulla
terra-ferma vicina, meglio di settecento bocche inutili.
Ecci chi scrive, che tra costoro si trovasse qualche
sprazzo di vajuolo. Il che, se vero è stato, non
è credibil cosa, sia stato fatto a bella posta per infettare
il campo americano, essendo certamente l'animo
dell'Howe molto lontano da sì orribile proposito.
Certo è bene, che molti fra gli Americani se lo
credettero, ed alcuni il pubblicarono; e l'assemblea
di Massacciusset o perchè sel credesse ella, o perchè
volesse, che sel credessero gli altri, ordinò, si mandassero
ad effetto le cautele solite a pigliarsi ne' tempi
sospetti di quella peste. Intanto Howe costretto dalle
necessità per aver da ardere ordinò, si disfacessero
di molte case in Boston; imperciocchè infestando gli
Americani colle navi continuamente il mare, ogni
<span class="pagenum"><a id="Page_132"></a>[132]</span>
speranza di trarre dalle vicine terre le legna ed il
carbone era mancata.
</p>

<p>
In questo mezzo la Camera massacciuttese creava
cinquantamila lire di sterlini in biglietti di credito;
e conoscendo, che gli uomini si lasciano molto condurre
alle parole ed ai segni, così essi biglietti fe' fornire
in gentil maniera. Era la divisa loro un Americano
tegnente nella man ritta una spada, attorno
la quale si leggevano queste parole latine: <i>Ense petit
placidam sub libertate quietem</i>. Colla manca sostentava
il seguente motto: <i>Magna charta</i>; e attorno, si
leggeva così: <i>Fatti in difesa dell'Americana libertà</i>.
La medesima Camera ordinava, si portasse da ardere
all'esercito. Queste cose, egli pare, facessero quasi per
maladetta forza, essendosi molto raffreddati gli animi
loro, o per impazienza o per avarizia. Il generale Lee,
che aveva sciolto molto il freno della lingua, e svertava
ogni cosa, gli biasimava aspramente, e gli chiamava
alla discoperta torpidi e timidi, siccome quelli,
che per non perdere l'aura popolare, non si ardissero
por mano ai risoluti consiglj, e venire in sul toccare
i cofani. Il congresso generale poi decretava, che
colle medesime pene, le quali fosser fatte portare a
coloro fra gli Americani, che caduti erano in mano
del nemico, fosser puniti per la legge del taglione
quelli, i quali caduti in poter loro avessero dato favore
alla ministeriale oppressione. E di vero erano
nate molte querele tra l'una parte e l'altra in rispetto
ai trattamenti usati ai prigionieri di guerra. Abbiamo
molte lettere scritte in istile molto risentito all'un
l'altro dai generali Gage e Washington intorno questa
cosa. E siccome è probabile, che da ambe le parti
si magnificassero i danni, così egli è certo, che non
si è fatto coi prigionieri a buona guerra, e che si procedette
<span class="pagenum"><a id="Page_133"></a>[133]</span>
contro i medesimi con molta inumanità. Del
che nissuno deve pigliar maraviglia, essendo questi i
soliti frutti delle cittadine guerre.
</p>

<p>
In tal modo travagliavano in sul finir del presente
anno le cose civili, e quelle appartenenti alla guerra
nella provincia di Massacciusset, e specialmente intorno
le mura di Boston. Quei di dentro non s'ardivano
saltar fuori, e diventavano ogni ora più stremi
di vettovaglie e di legna da ardere, mentre quei di
fuori non s'attentavano di assaltargli, e si credevano
di dover vincere alla fin fine questa pruova di piano
e di queto.
</p>

<p>
Ma la fazione più importante di tutto questo anno
si fu quella dell'invasione del Canadà tentata dall'armi
americane. Aveva il congresso considerato, che
non senza grave cagione aveva il governo inviato per
governatore in quella provincia il generale Carleton,
uomo di animo invitto, di mente vasta, e di chiaro
nome nelle faccende militari; ed investitolo, siccome
già abbiam veduto, di sì piena autorità, che nissun
governatore prima di lui ne aveva a gran pezza avuto
altrettanta. Sapeva, ch'egli ogni sforzo faceva per far
levar i Canadesi e gl'Indiani, e spignerli all'armi contro
le colonie. E sebbene da principio molta ripugnanza
avesse incontrato tra i primi, temevasi però, che coll'arti
e coll'autorità sua riuscisse finalmente a potergli
soldare. Non ignoravasi la disposizione in cui erano
i popoli del Canadà, i quali erano, siccome Francesi,
poco stabili, e non poco irritati all'atto di Quebec,
siccome quello, che sebbene la religion loro favorisse,
gli metteva però di nuovo sotto l'antica soggezione
verso la nobiltà, ch'essi detestavano; e non si voleva
trasandar l'occasione di far profitto di questo mal
animo loro, prima che Carleton svolti gli avesse. Speravasi,
<span class="pagenum"><a id="Page_134"></a>[134]</span>
che giunti colà gli Americani vittoriosi, non
avrebbero i Canadesi esitato ad abbracciar le parti
loro per l'odio che portavano alla nobiltà, e per la
moderazione, colla quale gli Americani eran soliti
procedere nelle cose appartenenti alla religione. La
provincia del Canadà era allora sfornita di soldati di
ordinanza, i quali tutti erano stati chiamati a Boston.
Aveva per altro il congresso avuto intenzione, che
nella vegnente primavera era il governo per fare un
grande sforzo in quella provincia, mandandovi in copia
armi, soldati e munizioni per assalir le colonie alle
spalle. La qual cosa, se si fosse aspettata, senza farvi
contro nissun rimedio, era da dubitarsi di qualche
gran male. Imperciocchè i coloni, assaltati nel medesimo
tempo di fronte ed alla coda, non avrebbero
potuto resistere. Dava eziandio favore a questo disegno
il felice evento dell'impresa di Ticonderoga e di
Crown-point, per la quale era stata aperta agli Americani
la via del Canadà. Pensavano, che si dovesse
usar bene la presente occasione, in cui le soldatesche
britanniche erano tutte rinchiuse in Boston, ed avevan
là ben che fare, senza che andar potessero a prestar
ajuto in una parte sì lontana dalle province della lega.
Ma vi era da temere, che se s'indugiasse, avrebbe il
governo inglese fatti gli opportuni provvedimenti per
opprimere ad un tratto le colonie, ed all'antica divozione
ritornarle. Nè non era da non curarsi la considerazione,
che sui principj massimamente dei moti
popolari si deve far dai Capi qualche rilevata impresa
per confermar gli animi; senza di che si corre pericolo,
che si raffreddino, e, deposta la foga, si ricompongano
nella pristina quiete con grave danno e
perdita loro. Nelle imprese dubbie, che i popoli sollevati
tentano, la speranza ed il timore nascono e si
<span class="pagenum"><a id="Page_135"></a>[135]</span>
depongono prontissimamente. Al che si debbe aggiungere,
che altrettanto più ostinatamente difendono i
popoli una causa, quanto più la credono giusta; ed
altrettanto giusta la credono, quanto essa è felice.
Da tutte queste ragioni mosso il congresso, si risolvette
a far la spedizione del Canadà. Nella qual cosa
però non è, che gli uomini prudenti non trovassero
molte e gravi difficoltà. Questo non era più un volere
star sulle difese, ma sibbene un offendere gravissimamente
quel principe, al quale protestavano ancora
fedeltà, portando le armi in una sua provincia, la
quale in nissun modo gli aveva chiamati. Quest'era
non solamente incitar con parole i sudditi quieti e
non offesi alla resistenza contro l'autorità legittima
del proprio sovrano, ma ancora occupar violentemente
il paese loro, e trargli per forza a parte della sedizione.
Si doveva temere, che un sì audace disegno non
discoprisse troppo le intenzioni del congresso generale,
e che perciò quelli fra i coloni, i quali di buona fede
combattevano per ottener dal governo la rivocazione
delle novissime leggi, e desideravano, detestando la
totale separazione dalla Gran-Brettagna, di ritornare
all'antica obbedienza, si ristassero, ed i compagni
abbandonassero. Nè non istavano molti senza apprensione,
che si perdesse per l'esecuzion di questo disegno
quel favore, che molti abitanti dell'Inghilterra,
e parecchj membri del Parlamento avevano sin allora
alla causa dell'America prestato, perchè in tal caso,
da sudditi offesi diventati sarebbero pregiudiziali nemici,
da uomini oppressi soldati oppressori, da cittadini
difendentisi contro una sembianza di tirannide
insaziabili assaltatori di una pacifica provincia. Si doveva
anche credere, che il timore che non fossero
messe a sacco ed a ruba le merci e le proprietà inglesi,
<span class="pagenum"><a id="Page_136"></a>[136]</span>
che in gran copia si ritrovavano ammassate nel
Canadà, e massimamente nella città di Quebec, alienasse
molto gli abitatori dell'Inghilterra. Ma però si
discorreva dalla contraria parte, che allorquando si è
già venuto all'armi e sparso il sangue, il persistere
nella guerra difensiva, egli è un lasciar migliori condizioni
all'inimico, il quale non ha il medesimo rispetto;
che giacchè si era la guerra incominciata, si
doveva essa con tutti i più efficaci mezzi continuare,
e che certamente nissuno più efficace si poteva immaginar
di quello di assalire e preoccupare il nemico
nella sua parte più debole. Si osservava, che l'Inghilterra
non avrebbe usato questa distinzione delle
difese e delle offese, ma che avrebbe esercitato sopra
tutti indistintamente la medesima vendetta; che l'armi
sole, e queste gagliardamente e pienamente usate, e
non i timidi rimedj quelli erano, che dovevano gli
Americani dagli estremi danni preservare; che la felicità
dell'impresa, la quale molta probabilità aveva,
non solo i titubanti, ma forse anche gli avversi avrebbe
conciliato, e che ogni tentativo che l'uomo faccia,
qualche parte d'incertezza s'incontra e qualche pericolo;
ma che non debbono perciò ristarsi gli animi
generosi. Ricordavasi quell'antico motto, <i>che chi non
fa quando e' può, non fa quando e' vuole</i>. Riflettevasi
finalmente, che gli acconci parlatori delle due Camere
del Parlamento o per amor della libertà, come
dicevano, o certo almeno per l'ambizione e per l'agonia
di contraddire ai ministri, non si sarebbero rimasti
dal lodare, non che dal difendere la causa degli
Americani, quantunque questi avessero fatto peggio,
che assaltare la provincia del Canadà.
</p>

<p>
Fatta la risoluzione non fu lento il congresso a fare
tutti quei provvedimenti, ch'erano a sì importante
<span class="pagenum"><a id="Page_137"></a>[137]</span>
spedizione necessarj. Tremila soldati, parte abitatori
della Nuova-Inghilterra, e parte Jorchesi furono trascelti
all'impresa. Erano capitanati da due brigadieri
generali Wooster e Montgommery, ed avevano per
capitano generale il maggiore generale Schuyler, uomini
tutti, in cui l'America aveva grandissima fede
collocata. E siccome per arrivar nel cuore del Canadà,
bisognava far la via del lago Champlain, dei
fiumi Sorel e San Lorenzo, dei quali l'ultimo largo
e profondo bagna le mura di Quebec, città capitale
della provincia, così si era dato opera a construrre
piatte a Ticonderoga ed a Crown-point per trasportar
le soldatesche, ovunque d'uopo fosse. Dovendosi
poi andare in una provincia, la quale non era nella
lega americana entrata, e che si reggeva alle sue proprie
leggi, non si poteva sperare che gli abitanti suoi
ricevessero i biglietti di credito che correvano nelle
colonie, e medesimamente si abborriva, che i soldati
vivessero a discrezione in una contrada, che s'intendeva
doversi rendere favorevole ed amica. Perciò
il congresso aveva, fatto un sforzo, raggranellato cinquantamila
dollari in ispecie, e destinatigli alla spedizione.
Egli era ancora necessario per assicurarsi
alle spalle, che si confermassero nell'amicizia gl'Indiani,
che abitavano le rive del fiume Mohack, che
mette in quello del Nort un poco al di sopra di Albanìa.
Perciò il generale Schuyler si era fermato in
questa città, e teneva continue pratiche coi medesimi,
coi quali esercitava grandissima autorità. Era già arrivato
Montgommery a Crown-point accompagnato
da una parte dell'esercito, e stava aspettando l'arrivo
del rimanente. Carleton, che stava molto avvisato,
vedendosi venire tanta piena addosso, e pensandosi
che, se s'impedisse agli Americani l'entrare
<span class="pagenum"><a id="Page_138"></a>[138]</span>
nel fiume Sorel, sarebbe loro impossibil cosa stata il
penetrar nel Canadà, aveva fatto construrre ed armare
un grosso giunco, con altri legni minori, e dal Forte
di San Giovanni intendeva di fargli innoltrare sino
all'emissario del lago nel Sorel, sperando in tal modo,
e non senza ragione, di chiudere affatto il passo
agli Americani. Montgommery, avutone intenzione,
giudicando questo disegno di Carleton di quella importanza
ch'egli era, determinò di preoccuparlo, e
si mosse, con quelle poche genti che aveva, verso il
Sorel. Entratovi andò ad occupare l'isola delle Noci,
la quale giace sull'entrar del fiume presso il lago.
In questo mezzo arrivava Schuyler da Albanìa, non
senza però aver prima lasciato gli ordini opportuni
per far marciar le genti della spedizione all'isola
delle Noci. Quivi accozzatisi i due generali mandarono
un bando ai Canadesi, col quale gli esortavano
a congiungersi cogli Americani per difendere le libertà
loro, e dichiararono, ch'essi entravano nella
contrada, non come nemici, ma come amici e protettori,
e che solo avrebbero combattuto contro le
guernigioni inglesi. Per accoppiar poi alle dimostrazioni
la forza, determinarono di avvicinarsi al Forte
San Giovanni, il quale, posto alla sinistra riva del
Sorel, tutto lo signoreggia ed impedisce il transito
verso il San Lorenzo. Adunque si mossero, sebbene
senza artiglierie, verso San Giovanni, e sbarcarono
ad un miglio e mezzo distante dal Forte dentro di
una palude, per la quale marciarono, serbando gli
ordini, verso il medesimo a fine di riconoscere il
luogo. In questo mentre ebbero a ributtare un feroce
assalto degl'Indiani, i quali volevano impedire,
non guadassero un fiume. Dispersi quelli, gli Americani
si accamparono la notte a veggente del Forte,
<span class="pagenum"><a id="Page_139"></a>[139]</span>
ed incominciarono a farvi le trincee. Ma avuto avviso,
che il Forte era ottimamente munito, non isperando
di far frutto per allora, se ne ritornarono il
giorno seguente all'isola delle Noci, dove determinarono
di aspettare i rinforzi e le artiglierie. Quivi
per impedire il passo alle navi di Carleton da San
Giovanni al lago chiusero la riviera, che quivi ha il
suo letto molto angusto, con macchine opportune.
Intanto ritornava Schuyler ad Albanìa per ultimar il
trattato cogl'Indiani, e per accelerar l'arrivo dei soccorsi
all'isola delle Noci. Ma quivi o trattenuto dagli
affari, od impedito dalla malattia, imperciocchè
ei pativa di gotte, si ristette, di maniera che tutto
il governo della guerra del Canadà rimase nelle mani
del solo Montgommery, uomo per altro molto capacissimo
a sostentare un tal peso. Incominciò egli con
opportune pratiche a spiccar gl'Indiani dalle parti
di Carleton, acciocchè stessero neutrali, il qual fine
ottenne senza molta difficoltà. Poi essendo arrivati i
rinforzi e le artiglierie, deliberò di andare a porre
l'assedio a San Giovanni. Consisteva il presidio in
cinquecento, o seicento soldati d'ordinanza, con dugento
Canadesi capitanati dal maggiore Preston. Ma
l'esercito del Canadà, siccome tutti gli altri delle
colonie unite, avevano carestia di polvere e di palle
d'artiglieria, e perciò si faceva poca impressione contro
la Fortezza. Si aggiungeva a questa difficoltà il
difetto della disciplina nelle truppe provinciali ritrose
e male obbedienti ai comandi. A questo rimediava
il Montgommery colla pazienza, colle promesse e colle
minacce, ajutate tutte dalla sua magnanimità e dall'autorità
della persona sua, che presso tutti era grandissima.
Per superar poi la prima offerì la fortuna
un mezzo favorevole. È posto un poco sotto il Forte
<span class="pagenum"><a id="Page_140"></a>[140]</span>
San Giovanni, pure sul fiume medesimo di Sorel,
un altro piccolo Forte chiamato Chambli, il quale
non avevano gl'Inglesi fornito, perchè credevano che
il nemico non vi potesse arrivare, se non si fosse
prima impadronito di quello di San Giovanni. A questo
voltò tosto il pensiero il generale americano. Mandovvi
un buon polso di genti tra coloni e Canadesi
sotto i comandamenti dei maggiori Brown e Livingston,
i quali arrivati alla non pensata entrarono nel Forte,
e se ne fecero padroni. Il presidio, ch'era debolissimo,
fu fatto prigioniero. Vi si trovarono alcuni
pezzi di artiglieria con centoventiquattro barili di
polvere. Le bandiere inglesi conquistate furon mandate
a gran festa al congresso. Gli Americani, ottenute
le munizioni, delle quali mancavano, strinsero
l'assedio di San Giovanni, aprirono una batteria a
dugento cinquanta passi dal Forte, e vi piantarono
le artiglierie.
</p>

<p>
Molte bande di Americani correvano il paese tra
il fiume Sorel e quello di San Lorenzo, dove furono
ricevuti con grandissime dimostrazioni di allegrezza
dai Canadesi, i quali venivano ad unirsi con loro a
schiere, portando armi, vettovaglie e munizioni. Trovandosi
adunque superiori, si accrebbero loro gli animi,
ed i due Capi, il colonnello Allen ed il maggiore
Brown, l'uno e l'altro gente molto avvisata,
fecero la determinazione di sorprendere e pigliar per
una battaglia di mano la città di Monreale, capitale
del Canadà superiore, posta in un'isola fatta da due
rami del San Lorenzo. Allen pervenuto a Longueil,
trovate le barche, traversò il San Lorenzo di notte
tempo sotto Monreale. Doveva nell'istesso tempo varcare
Brown: ma mancò; onde l'altro si trovò in pericoloso
frangente. Carleton, il quale era allora in
<span class="pagenum"><a id="Page_141"></a>[141]</span>
Monreale, ed era uomo, che sapeva bene usar le occasioni,
conosciuta la debolezza dell'Allen, gli venne
all'incontro con alcune centinaia d'uomini tra Inglesi,
Canadesi ed Indiani. Si attaccò una feroce mischia,
nella quale Allen si difese con molto valore.
Ma sopraffatto dal numero, perduti molti de' suoi,
ed abbandonato dagli altri, principalmente dai Canadesi,
fu costretto ad arrendersi. Il governatore non
volle far seco lui a buona guerra; ma, fattolo incatenare,
lo mandò in Inghilterra.
</p>

<p>
Il governatore, preso nuovo ardire da questo prospero
successo, si determinò a far qualche pruova
per liberar dall'assedio San Giovanni. A quest'effetto
aveva raggranellato tra Indiani, Inglesi e Canadesi
un buon numero di soldati. Ma non credendosi
di aver forza sufficiente per ottener il suo fine,
deliberò di partir da Monreale per andarsi a congiungere
col colonnello Maclean, il quale col reggimento
di Scozzesi chiamato i <i>Reali Montanari fuorusciti</i>
occupava la foce del Sorel nel San Lorenzo.
Intendeva egli con queste genti unite poter con sicurezza
marciare contro Montgommery, e levar al
tutto l'assedio. La fortuna non favorì il disegno.
Stando il generale americano in sospetto, che la guernigione
di Monreale governata da un uomo tanto sagace
ed attivo, quanto Carleton si era, non facesse
qualche motivo, aveva fatto correre da numerose
schiere de' suoi la riva dritta del destro ramo del San
Lorenzo. Il governatore, preparata ogni cosa, ed entrato
nei battelli si attentava di passar il fiume per
andar a sbarcare dall'altra parte a Longueil. Accortisi
del disegno gli Americani condotti dal colonnello
Warner piantarono le artiglierie in riva del fiume,
e cogli archibusi stavano pronti a ributtare il nemico.
<span class="pagenum"><a id="Page_142"></a>[142]</span>
Lasciarono avvicinare le navi del governatore, contro
le quali, giunte ch'esse furono a gittata, scaricarono
le armi, ma principalmente le artiglierie, che trassero
a schegge. Le genti del governatore soprapprese
da questo improvviso impeto, tosto si disordinarono.
Abbandonata l'impresa si ritirarono di nuovo dall'altra
parte del fiume a Monreale. Il colonnello Maclean,
avute le novelle delle cose poco felicemente
succedute intorno Longueil, si ritirava a Quebec, lasciando
libera agli Americani la bocca del Sorel.
</p>

<p>
Intanto si procedeva caldamente nell'assedio di
San Giovanni. Montgommery si era già molto colle
sue trincee avvicinato alla murata, e si apparecchiava
a dar l'assalto. Ma quei di dentro si difendevano
gagliardamente, e non facevano alcuna vista di volersi
arrendere, quantunque incominciassero a difettar
di vettovaglie. Arrivarono finalmente i certi avvisi
della rotta ricevuta da Carleton, e Montgommery
mandò tosto dentro un trombetto accompagnato da
uno dei prigionieri fatti dal Warner con una lettera
per informar Preston di quell'avvenimento, che gli
toglieva ogni speranza di soccorso, e per esortarlo a
por giù un'ostinata difesa, la quale altro non era
per partorire, che uno inutile spargimento di sangue.
Ricusava dapprima Preston, e domandava qualche
giorno di soprastamento. Ma l'Americano non poteva
consumar il tempo inutilmente, essendo già molto
innoltrata la stagione. L'Inglese fu obbligato ad arrendersi
il giorno tre di novembre, dopo un mese e
mezzo d'assedio, salve le robe e le persone, e con
tutti gli onori della guerra. Furon condotti prigionieri
per la via di Ticonderoga in quelle colonie,
che furon credute più accomodate. Così venne in poter
degli Americani il Forte di San Giovanni, il quale
<span class="pagenum"><a id="Page_143"></a>[143]</span>
dopo la perdita di Ticonderoga e di Crown-Point
era meritamente riputato la chiave del Canadà. Vi
si trovarono diciassette bocche da fuoco tutte di bronzo,
ventidue di ferro, sette bombarde, con una quantità
notabile di palle e di bombe, ed alcuni attrezzi
navali; munizioni da guerra e da bocca poche, essendo
state logorate.
</p>

<p>
Preso il Forte di San Giovanni corsero tosto i
provinciali ad occupar le bocche del Sorel, e quella
punta di terra, che questo fiume forma nella sua
congiunzione col San Lorenzo. La cosa era di somma
importanza per impedire, che le navi armate, le quali
il governatore teneva allestite a Monreale, non potessero,
calando a seconda dell'acqua pel San Lorenzo,
salvarsi a Quebec. Si aveva speranza eziandio
d'intraprendere la persona stessa di Carleton, il quale
si trovava tuttavia in Monreale, città, che non essendo
fortificata, non era capace di alcuna difesa. A
questo fine rizzarono i provinciali batterie su quella
punta, ed essendo il fiume molto largo construssero
con grandissima sollecitudine foderi e batterie galleggianti,
colle quali non solamente impedirono il transito
all'ingiù al naviglio del governatore, ma di più,
assaltatolo, l'obbligarono a ritirarsi verso Monreale.
Tutto quell'apparato navale, ed il governatore medesimo
correvano grandissimo pericolo. Arrivava intanto
sotto le mura di Monreale Montgommery il
giorno dopo, che Carleton ritrattosi a bordo delle
navi l'aveva abbandonato. Gli abitanti proposero incontanente
molti articoli di capitolazione, ai quali
Montgommery non volle ratificare, allegando, che non
essendo essi in istato di difesa non potevano far accordo,
e perciò intimò loro, si arrendessero a discrezione.
Tuttavia essendo egli non meno cortese,
<span class="pagenum"><a id="Page_144"></a>[144]</span>
che valoroso, ed ornato di tutte quelle virtù civili,
che in uomo capir possono, concesse ai Monrealesi
umanissime condizioni, promettendo loro con una
scritta di sua mano, che avrebbe protetto le proprietà,
le persone e la religione. Aggiunse, volendo
accennare un accordo e lega colle colonie unite, che
sperava, che i civili e religiosi diritti di tutti i Canadesi
stati sarebbero stabilmente constituiti da un
provinciale congresso; che le Corti di giustizia sarebbero
ordinate a modo della costituzione inglese,
e generalmente, dei chiesti patti, concesse tutti quelli,
che la sicurezza del suo esercito, ed i suoi ulteriori
disegni potevano consentire. Queste cose faceva Montgommery
non solo, perchè così portava l'animo suo,
che invero era cortesissimo e liberalissimo, ma eziandio
per dar sicurtà agli altri Canadesi, e principalmente
agli abitatori di Quebec, acciocchè, deposto
ogni timore, e confidandosi affatto nella fortuna e
nella fede sua, alle parti americane si accostassero.
Assicurati così gli abitanti di Monreale, entrò vittorioso
nella città addì tredici di novembre.
</p>

<p>
Le genti di Montgommery, essendo mal in arnese,
erano grandemente noiate dal freddo della stagione,
che incominciava ad innoltrarsi, e dal rigor di quel
clima. Specialmente nel viaggio loro da San Giovanni
a Monreale, essendo quelle terre molto basse
e piene di fango, incontrarono molte fatiche e disagi,
i quali però sopportarono con incredibile pazienza.
Ma giunte in Monreale incominciarono ad inritrosire;
e molti soldati, essendo terminata la condotta,
se ne volevano alle case loro ritornare. Ma
Montgommery colle parole e coll'autorità sua, e coll'aver
partiti fra di loro nuovi abiti di panni trovati
in quella città, e comprati a buon prezzo, ne
<span class="pagenum"><a id="Page_145"></a>[145]</span>
fermò una parte. Gli altri se n'andarono, sicchè diminuì
l'esercito già non troppo grosso. Ma più crescevano
gli ostacoli, e più s'infiammava nell'impresa
quell'animo smisurato del Montgommery.
</p>

<p>
Coll'essersi i provinciali renduti padroni di Monreale,
si era tolta ogni speranza al navilio del governatore.
Si trovava questi come assediato in quella
parte del fiume San Lorenzo, ch'è compresa tra quella
città e le bocche del Sorel. Sotto gli serravano il
passo le batterie galleggianti, ed i foderi armati con
artiglierie sotto i comandamenti del colonnello Easton.
La presa del governatore stesso pareva inevitabile;
la quale se avesse avuto luogo, si sarebbe ad un tratto
terminata la guerra del Canadà, e gli Americani avrebbero
acquistato tutta questa provincia colla città di
Quebec. Tutta la somma della guerra, tutta la speranza
della vittoria era posta nella sola persona del
governatore, il quale coll'animo suo invitto, colla
prudenza e colla sperienza governava ogni cosa. In
così imminente pericolo ei trovò la via di scampare,
quando pareva più vicina la perdita sua. Montato su
d'un battello, e fatto avviluppare i remi per diminuire
il romore dei medesimi in sul batter dell'acque,
ebbe la ventura di passare, usando l'oscurità della
notte, a traverso delle guardie delle navi nemiche,
e di ritornarsene sano e salvo a Quebec. Il generale
Prescot, che, partito Carleton, aveva il comando delle
navi, fu obbligato ad arrendersi. Vennero in mano
dei provinciali il generale stesso con molti altri uffiziali,
alcuni gentiluomini, che tenevano i maestrati
civili nel Canadà, i volontarj canadesi, e molti soldati
inglesi, i quali tutti avevano cercato rifugio a
bordo delle navi, quando Montgommery si era avvicinato
a Monreale. Lasciate le guernigioni in Monreale
<span class="pagenum"><a id="Page_146"></a>[146]</span>
e nei Forti di San Giovanni e Chambli per tener
aperta la via tra Quebec e le colonie, conservar
nella divozione i Canadesi, e tener in rispetto gl'Indiani,
siccome pure le guernigioni di Detroit e di
Niagara, s'incamminava alla volta di Quebec con poco
più di trecento soldati, che soli rimanevano di tutto
l'esercito.
</p>

<p>
Mentre così si travagliava nelle parti superiori del
Canadà, sovrastava da una parte inaspettata un presentissimo
pericolo alla città stessa di Quebec. Aveva
Washington nel campo suo presso Boston concetta
nell'animo una impresa molto mirabile per la novità
sua, e per la difficoltà ed i pericoli, che si dovevano
superare nel mandarla ad effetto. Ma se ella
era arrisichevole, non era meno utile. Ei pensò, che
una via vi doveva essere, quantunque non battuta,
e solo corsa dai montanari a' buoni tempi, la quale
dalle parti superiori del Nuovo-Hampshire e della
provincia di Mena guidasse a traverso deserti, paludi,
bricche e montagne pressochè inaccessibili nel Canadà
inferiore dalla parte di Quebec. Considerò, che
una impressione fatta in questo luogo sarebbe tanto
più efficace stata, quanto più era inaspettata. Conciossiachè
non solamente nissun esercito era mai passato
per quelle solitudini aspre e selvagge, ma eziandio
nissuno si era mai recato in mente, che ve ne
potesse alcuno passare. Sapeva egli, che la città di
Quebec non era a gran pezza fornita delle cose necessarie
alla difesa. Il disegno di Washington era molto
opportuno per cooperare con quell'esercito, che doveva
per la via trita dei laghi e del Sorel penetrare
nel Canadà superiore. Si sapeva, quanto deboli forze
avesse seco Carleton, e che non poteva, dividendole
opporsi con qualche speranza a due eserciti, che lo
<span class="pagenum"><a id="Page_147"></a>[147]</span>
assalissero, uno verso Monreale, e l'altro dalla parte
di Quebec. S'ei si ostinasse a difendere il paese intorno
Monreale, Quebec veniva in poter degli Americani.
S'egli per lo contrario accorreva a Quebec,
avrebbero essi occupato Monreale, e tutte quelle vicinanze.
</p>

<p>
Il governo di questa insolita e difficile fazione fu
commessa al colonnello Arnold, uomo, non che audace,
temerario, e con ciò di grand'ingegno e di ammirabile
fortezza. Furono scelte a quest'impresa dieci
compagnie di archibusieri, tre di corridori ed una
di artiglieri sotto gli ordini del capitano Lamb. Seguivano
alcuni volontarj, tra i quali il colonnello
Burr, quegli, che fu poi vice-presidente degli Stati
Uniti d'America. Sommavano in tutto a undici centinaia
di soldati.
</p>

<p>
Scorre per la provincia di Mena un fiume, che i
paesani chiamano Kennebec, il quale sorge dalle montagne
che dividono questa provincia da quella del
Canadà, e correndo da tramontana verso ostro, va
a mettere in mare poco lungi da Casco-Bay. All'opposto
delle sorgenti della Kennebec, dall'altra parte
dei monti, e non molto distante da quelle, nasce un
altro fiume chiamato Chaudiere, il quale va a sboccare
nel fiume di San Lorenzo poco sopra alla città
di Quebec. Tra le sorgenti della Kennebec e della
Chaudiere havvi un tratto, per dove si passa da una
sorgente all'altra tra aspre montagne, e, come suole,
impedito da spessi torrenti e paludi. Non si trova in
tutti questi luoghi anima vivente. Questa è la via che
le genti dell'Arnold dovevano tenere per arrivare a
Quebec. Aveva egli ricevuto ordini convenevoli per
corrispondere all'esercito di sopra per mezzo degli
Indiani di San Francesco, i quali abitano le rive
<span class="pagenum"><a id="Page_148"></a>[148]</span>
di un fiume di questo nome, posto tra quel della
Chaudiere ed il Sorel. Doveva ogni ingegno usare per
mantenersi i Canadesi amici, e per tener avvisato il
generale Washington di tutto ciò, che accadesse alla
giornata. Ei portava seco mille lire di sterlini, e bandi
pei Canadesi in copia. Imperciocchè in quei tempi,
come poi, di bandi, che ora gl'Italiani chiamano
con vocabolo dedotto dai Latini, ma in effetto pel
pizzicore di parlar francescamente, <i>proclami</i> e <i>proclamazioni</i>,
non v'era penuria.
</p>

<p>
Adunque Arnold con tutto questo apparato e tutte
queste genti piene di ardire e di speranza, partì dal
campo di Boston verso la metà di settembre, ed arrivò
al porto di Newbury, situato alle foci del fiume
Merrimack; donde imbarcatosi sulle navi, che ivi lo
aspettavano, pervenne per via del mare alle bocche
della Kennebec nel Nuovo-Hampshire. Spirando il
vento favorevole entrarono nel fiume, ed arrivarono
alla villa di Gardiner, dove, imbarcate su dugento
battelli le vettovaglie e le armi, procedettero su pel
fiume sino al Forte Wester situato sulla destra riva.
Da questo luogo le genti furono divise in tre schiere,
la prima delle quali composta tutta di corridori, e
guidata dal capitano Morgan, si mosse oltra per andar
a sopravveder il paese, tentare i guadi, preparar
le strade, e soprattutto riconoscere un luogo di porto,
ch'essi chiamano nella lingua loro <i>portaggio</i>. Sono
questi portaggi luoghi de' fiumi, dove, cessando di
esser navigabili, è mestiero portare a braccio od a
soma tutte le cose, e per fine le navi stesse, fin dove
di nuovo diventano atti a potersi navigare. La seconda
schiera partì il giorno dopo, e la terza il posdomane.
Le acque erano molto rapide, il letto del
fiume sassoso, interrotto spesso da cadute e da altri
<span class="pagenum"><a id="Page_149"></a>[149]</span>
impedimenti. Accadeva non di rado, che le acque superavano,
ed entrando nei battelli o guastavano, o
sommergevano le vettovaglie e le munizioni. Ai numerosi
porti, o sia portaggi erano obbligati non solo
a caricare e scaricar le navi, ma eziandio a recarsele
in sulle spalle, e portarle oltre ai luoghi navigabili.
Per la via di terra non s'incorreva in minori difficoltà,
che per quella dell'acqua. Dovevasi penetrare
per foltissime selve, valicare aspri monti, guadare
profonde paludi, e superare orribili precipizj. Questi
ostacoli tutti dovevan vincere i soldati portando
addosso ogni roba loro. Perciò procedevano molto
lentamente. Incominciavano le vettovaglie a venir meno,
primachè si arrivasse alle sorgenti della Kennebec,
sicchè molti furon costretti a mangiarsi i cani,
od altro cibo più insolito e sozzo, che lor venisse
fatto di trovare. Molti consumati dalle continue fatiche,
e stenti ammalavano. Tosto che si toccarono le
fonti della riviera morta, ch'essi chiamano <i>Dead-river</i>,
e che è un ramo della Kennebec, il colonnello
Enos ebbe ordine di mandar indietro gli ammalati
e tutti quelli, ai quali, non si potessero somministrar
i viveri. Ma egli usando la occasione, se ne ritornò
con tutta la sua schiera al campo di Boston.
Vedendolo comparire, si commosse l'esercito a grave
sdegno contro di lui, siccome quelli, che i proprj
compagni avesse abbandonato in un estremo pericolo,
e perciocchè la sua diserzione poteva guastar tutto
l'esito della impresa. Ma però tratto in giudizio fu
assoluto, essendosi conosciuto, che in quei luoghi
strani e deserti era impossibile trovar vettovaglie per
tutti.
</p>

<p>
Intanto Arnold colle due prime schiere seguitava il
suo cammino, avendo consumato trentadue giorni
<span class="pagenum"><a id="Page_150"></a>[150]</span>
nello attraversare una spaventevole solitudine, dove
nè abitazione, nè volto umano s'incontrò a vedere.
Le paludi, le montagne, i precipizj si appresentavano
ad ogni passo, e parevano spegnere ogni speranza non
che di riuscita, di salute. La morte desideravano più,
che temessero. Le fatiche, gli stenti, i disagi erano
senza fine. Pure persistevano con incredibile costanza,
e la necessità, non che altro, gli sostentava nell'estremo
caso. Arrivati in sulle lari, o sia in su
quella più alta sommità dei monti, che dividono le
acque della Kennebec da quelle della Chaudiere e del
fiume San Lorenzo, quel miserabile avanzo di vettovaglie,
che si trovavano in pronto, divisero in eguali
parti fra tutte le compagnie, e fu detto loro, corressero
avanti a cercar ventura, poichè quella era
la sola speranza che rimaneva di salvamento. Arnold
stesso precedeva tutti gli altri, e stracorreva qua e
là per riconoscere i luoghi e cercar vettovaglie. Le
compagnie erano ancora a trenta miglia lontane dai
luoghi abitati, quando si trovarono, aver logorato
insino all'ultimo boccone. Già si disperavano; quando
ecco arrivare a precipizio Arnold, che tornava dalla
busca, e portava di che soddisfare ai primi bisogni
della natura. Si spingevano avanti, e finalmente con
incredibile allegrezza discoprirono le fonti della Chaudiere,
e pocostante divallatisi vieppiù, incontrarono
le prime abitazioni dei Canadesi. Questi si mostrarono
ottimamente affetti verso il congresso, e porsero
tutti quegli ajuti che potettero. Arnold, che si affrettava,
ed era impaziente di côrre il frutto di tante
fatiche e di tanti pericoli non volle fermarsi, se non
se quanto fu necessario, perchè giugnesse il retroguardo,
e si raccogliessero gli smarriti. Quindi mandò
fuori un bando del generale Washington scritto
<span class="pagenum"><a id="Page_151"></a>[151]</span>
nello stesso stile, che quello di Schuyler e di Montgommery.
Si esortavano i Canadesi ad entrar nella
lega ed a condursi alle bandiere della general libertà;
si affermava, che non venivano per rubare o perseguitare,
ma per proteggere le proprietà e le persone,
e che riputavano trovarsi dentro ad una contrada
amica. Stessero adunque; non fuggissero dagli
amici loro; fornissero aiuti e viveri, dei quali sarebbero
largamente rimeritati. Di nuovo incominciarono a
marciare, ed arrivarono il nove di novembre ad un
luogo detto Pont-Levì, posto rimpetto a Quebec sulla
destra riva del fiume San Lorenzo. Se gli abitatori
di Quebec rimanessero stupefatti all'apparizione di
queste genti, nissuno il domandi. Non potevano restar
capaci, nè come, nè per qual via fossero in quelle
spiagge pervenute. La cosa pareva loro non che maravigliosa,
miracolosa; e se in quella prima giunta
Arnold avesse potuto valicar il fiume e venir sopra
Quebec, se ne sarebbe fatto padrone. Ma il colonnello
Maclean, avendo avuto avviso per tempo delle
cose per mezzo di una lettera, o intrapresa, o consegnata
a posta, la quale Arnold, quando stava sulle
fonti della Kennebec, aveva fidato ad un Indiano di
quelli di San Francesco, perchè la recasse al generale
Schuyler, aveva fatto opportunamente ritirar le
navi dalla destra alla sinistra riva del fiume. Oltreacciò
soffiava a quei dì un vento tanto gagliardo, che
non si sarebbe potuto traversare il fiume senza un presentissimo
pericolo. Quest'impedimenti preservarono
la città. Arnold intanto fu obbligato a soprastare
molti giorni, e solo poteva sperare di poter passare
di notte tempo; poichè la fregata il Lizard sorta in
sull'ancore presso la città, ed altri legni armati più
piccoli, guardavano il passo. Ma per lo spazio di molte
<span class="pagenum"><a id="Page_152"></a>[152]</span>
notti il vento soffiò più forte, che di giorno. I Canadesi
avevano Arnold fornito di battelli; e solo aspettava
il tempo opportuno per tentar il passo.
</p>

<p>
In questo mezzo la città di Quebec si trovava in
grandissima debolezza, sia perchè essa era in parte
sia per la pochezza della guernigione. I negozianti ed
abitanti inglesi stavano molto di malavoglia per motivo
delle leggi francesi testè introdotte nella provincia,
e del poco conto, in cui il governo aveva le petizioni
loro tenute. Si querelavano, che tutte le grazie,
tutti i favori fossero volti agli abitanti francesi,
e che la cura di volersi rendere benevoli questi nemici
avesse nella mente dei reggitori fatto disprezzare
gli amici; ch'essi Francesi montati in superbia non
cessassero di oltraggiare e di soperchiare gl'Inglesi;
che nelle brigate andassero questi umili servitori mettendo
a bello studio discorsi intorno gli affari di Stato,
e, battendo intorno le buche per fargli uscire,
a fine di poter andar poscia a rapportar i detti loro
a coloro, che avevano il governo in mano. Così,
dicevan essi, quella libertà, di cui godono gl'Inglesi
nei fatti e detti loro, si trasformava in pruova di poco
affetto e di sinistri disegni. Si dolevano eziandio della
licenza militare, e finalmente molto alterati si mostravano
all'essere stata la città lasciata senza presidio,
allorquando le soldatesche erano state mandate
contro i ribelli verso il Sorel e Monreale, ed al non
essere state in quel frangente ordinate le compagnie
delle milizie cittadine. Nè pare, che gran fondamento
si dovesse fare sulla fede dei Francesi, i più dei quali
erano titubanti, ed alcuni anche avversi. Da un altro
canto il presidio era debolissimo, e solo consisteva
nelle compagnie dei reali Irlandesi del Maclean,
ed in quelle delle milizie, le quali in ultimo per la
<span class="pagenum"><a id="Page_153"></a>[153]</span>
diligenza del vice-governatore erano state messe in
assetto. II Consiglio degli uffiziali delle navi non aveva
permesso che le compagnie de' marinari sbarcassero a
terra a causa della stagione molto tarda e delle difficoltà
della navigazione.
</p>

<p>
Ma tostochè si videro comparire dall'altra parte
del fiume le insegne americane, tutti i cittadini o soldati,
o non soldati, o uomini da terra, o da mare,
o Francesi, o Inglesi, che si fossero, riuniti dal comune
e vicino pericolo, e volendo le ricchezze loro
preservare, che non eran poche, bramosamente concorsero
alle difese, e fecero con grandissima diligenza,
prima che il nemico potesse valicare, tutte quelle
provvisioni, ch'erano del caso. Le compagnie delle
milizie cittadine furon disposte ai luoghi loro, ed armate.
I reali Irlandesi mostrarono un grandissimo ardire,
ed i marinari furon posti a terra, i quali essendo
pratichi nell'arte del maneggiar le artiglierie,
furon posti a ministrare quelle, che difendevano le
mura. In mezzo a questi primi pericoli, l'opera del
colonnello Maclean riuscì di grandissimo giovamento.
Ed in vero ei si portò molto egregiamente per assicurar
gli animi, e nel preparar tutte le cose necessarie
alla resistenza.
</p>

<p>
Finalmente essendosi il vento calmato, ed avendo
Arnold fatte le provvisioni per passare il fiume, e
per dar l'assalto alla città, la notte de' tredici novembre
si mise all'ordine per tentar il passo. Imbarcò
le sue genti, lasciandone da cencinquanta, perchè
fabbricassero scale. Superata la corrente rapidissima
dell'acqua, ed evitate non senza gravi difficoltà
e pericoli le navi nemiche, sbarcò sull'altra riva poco
sopra a quel luogo, dove il generale Wolfe nel 1759,
con sì chiaro augurio per la patria sua, e sì funesto
<span class="pagenum"><a id="Page_154"></a>[154]</span>
per lui, aveva sbarcato. E non potendo egli superare
le grotte del fiume per esser quivi molto dirupate,
marciò all'ingiù, avvicinandosi a Quebec, e camminando
sempre su di quelle, finchè pervenuto a
quell'istesso precipizio, per sormontar il quale il generale
Wolfe aveva durato tanta fatica, saliva per
quello, seguendolo i suoi audaci commilitoni. Arrivato
in cima mise in ordinanza la sua piccola schiera
sulle alture vicine alle pianure di Abraam. Quivi attese
ad incoraggiarla, ed a raccor le compagnie, che
erano rimaste indietro dall'altra parte del fiume. Aveva
sperato Arnold di sorprendere la città, e d'impadronirsene
alla non pensata. Ma gli avvisi dati per
la lettera intrapresa, l'essere stato scoperto al Pont-Levì,
e l'avere tratto contro un palischermo, che dal porto
di Quebec se n'andava verso la fregata, avevano sollevati
gli animi, e fatta accorta la città del pericolo
ch'ella correva. Perciò si stava dentro a grande guardia.
Della quale cosa egli ebbe certezza; poichè avendo
mandato oltre le compagnie dei corridori per riconoscere
i luoghi, e sopravvedere l'inimico, queste,
tornate indietro, riferirono, che le scolte stavano
molto avvisate, e che avevano fatta la chiamata. Ciò
nonostante il colonnello avventato voleva dar l'assalto.
Ma gli altri uffiziali gli contrastarono. Gran
parte degli archibusi erano diventati inutili nel lungo
viaggio, che i soldati fornito avevano; una sì gran
parte delle munizioni si era guasta, che non rimanevano
più di sei colpi a ciascuno de' suoi soldati.
Artiglierie non n'aveva di sorta alcuna. Ma però, s'egli
aveva perduto la speranza di farsi padrone della
città per una battaglia di mano, conservava tuttavia
quella, che mostrandosi in arme ed in ordinanza sotto
le mura di essa, si romoreggiasse dentro, e quindi
<span class="pagenum"><a id="Page_155"></a>[155]</span>
qualche via si aprisse per entrarvi. Per la qual cosa
ei si mostrava spesso sulle alture, e mandò anche
due tamburini a far la chiamata. Ma tutto fu
invano. Il colonnello Maclean, ch'era, trovandosi
tuttora assente Carleton, alla custodia della città,
non solo vietò loro l'entrare in essa, ma ancora fe'
trarre all'uffiziale che gli accompagnava. Tra queste
cose ebbe l'avviso, che i soldati scampati dalla rotta
di Monreale scendevano il fiume, e che Maclean voleva
saltar fuori dalla Terra. Laonde gli fu forza il ritirarsi,
ed andò a pigliar campo ad un luogo chiamato
la <i>Punta delle Tremule</i>, a venti miglia distante
sopra Quebec, per aspettar Montgommery, il quale
doveva arrivare dal Canadà superiore. Mentre marciavano,
osservarono la nave, che portava all'ingiù
Carleton. Giunti poscia alla punta delle Tremule trovarono,
che questi si era fermato poche ore prima
in quel luogo. Tanto sono incerti gli avvenimenti
della guerra, e da tanto fortunevoli casi dipende spesso
la somma delle cose.
</p>

<p>
Intanto il governatore arrivava a Quebec. Tosto
pose opera a far tutte quelle provvisioni di difesa,
che la brevità del tempo, e la strettezza delle circostanze
permettevano. Mandò fuori della città colle
famiglie loro tutti coloro, che ricusarono di pigliar
le armi in sua difesa. Il presidio annoverati tutti gli
ordini delle genti, sommava in circa a quindici centinaia
di combattenti, numero molto inferiore a quello,
che sarebbe stato necessario per custodir diligentemente
tutte le fortificazioni, ch'erano grandi e moltiplicate.
Di essi, appena che alcuni fossero soldati
di ordinanza; imperciocchè le compagnie di Maclean
eran di nuova leva, ed una compagnia, che si aveva
del settimo reggimento, tutte reclute. Il rimanente era
<span class="pagenum"><a id="Page_156"></a>[156]</span>
un raccozzamento di milizie francesi e inglesi, di alcuni
pochi soldati di marina, e di ciurme delle fregate
del Re, e delle navi mercantili, che allora invernavano
nel porto. Il principale nerbo della guernigione
eran costoro, perchè sapevano egregiamente
maneggiar le artiglierie.
</p>

<p>
In questo mezzo Montgommery speditosi dagli affari
del Canadà superiore, lasciate le guernigioni nelle
Fortezze, ed assicurati gli animi dei Canadesi tutto
all'intorno, marciava alla volta di Quebec. La stagione
era molto aspra, essendosi nell'entrar di dicembre,
le strade difficili, le nevi copiose. Incontrarono
però tanti disagi con incredibile costanza. Nel
che si deve ammirare la prudenza e la fortezza di
Montgommery, siccome pure l'autorità, che aveva
presso i suoi soldati. Erano questi una moltitudine
raccogliticcia, che, lasciate le civili arti, eransi tutto
ad un tratto condotti a guerreggiare in sul campo
nella più cruda stagione dell'anno: e quanto sia difficile
cosa l'introdurre gli ordini e la subordinazione
fra simil sorta di gente, nissuno è, che non sel veda.
Al che si deve aggiungere ch'erano, e per gli abiti
loro e per le opinioni, molto lontani da quella obbedienza,
che tanto è necessaria negli eserciti. Oltreacciò
era prossima al suo fine la condotta, e si appresentava
alle menti loro la immagine di tornarne
tosto ai domestici agi e felicità. In tali angustie si
ritrovava il generale americano. Ma il suo nome caro
a tutti, la sua eloquenza, lo splendore stesso della
sua persona, le sue virtù ed il continuo esempio,
ch'ei dava di maravigliosa costanza nel sopportare
egualmente, ed anche più degli altri, tutti i disagi
della presente condizione, non che confortassero gli
animi, ad ogni più ostinata e più ardua impresa gli
<span class="pagenum"><a id="Page_157"></a>[157]</span>
disponevano. Certo la gita dell'Arnold a traverso le
orride solitudini, che il Mena dividono dal Canadà,
e quella del Montgommery pel Canadà superiore, e
l'aver l'uno e l'altro saputo in mezzo a tanti pericoli
mantenere gli ordini e la buona volontà fra quei
soldati, che usciti testè dalle case, ed invasati dal
desiderio dell'independenza erano stati avvezzi a fare
ogni voler loro, sono imprese, che se non superano,
uguagliano almeno tutte quelle anche più difficili e
fatigabili, che le storie ci hanno intorno i capitani antichi
tramandate. E perchè queste fazioni siano state
fatte da eserciti di poca levata a comparazion di quelli,
che hanno esercitato le guerre nell'altre parti del mondo,
non si debbono però scemare a quegli uomini
arditi le debite lodi nella memoria dei posteri.
</p>

<p>
Arrivava Montgommery il primo dicembre alla punta
delle Tremule con una banda di soldati, che se ascendevano,
non oltrepassavano i trecento. Quivi con mirabile
allegrezza Arnold, ed i suoi gli andarono all'incontro,
e si accozzarono insieme. Aveva portato
abiti da vestire i soldati d'Arnold, che ne stavano
in grandissima necessità. Marciarono di conserva l'uno
e l'altro all'ingiù, e arrivarono il dì cinque dicembre
in vista della città di Quebec. Non eguagliava la forza
loro quella del presidio, che assaltare volevano. Mandaron
dentro un trombetto a far la chiamata. Il governatore
ordinò, se gli tirasse addosso, e non fu lasciato
entrare. Con tutto ciò Montgommery trovò modo,
avuta da qualcuno di dentro la intesa, di far
trapelar un'altra lettera, colla quale dopo di aver
magnificate le proprie forze, la debolezza della guernigione,
e l'impossibilità della difesa, dimandava una
immediata dazione, minacciando l'assalto, e tutte
quelle calamità, che alle città prese per forza sogliono
<span class="pagenum"><a id="Page_158"></a>[158]</span>
far provare i soldati irritati e vittoriosi. Non ne fu
nulla; perciocchè il governatore, vecchio e sperimentato
capitano, non era uomo da lasciarsi intimorire
così di leggieri. Con un esercito tanto debole, e con
soldati sì poco avvezzi a mantener gli ordini, e non
facendo quei di dentro alcuna vista di voler romoreggiare,
non poteva il capitano del congresso avere
molta speranza della vittoria. Tuttavia l'abbandonar
un'impresa, alla quale si era volto con tanto spirito,
gli pareva cosa troppo indegna del nome e valor
suo. Senza di che non ignorava, che in su quei primi
principj l'infelice fine di una fazione tanto accetta
all'universale dei popoli, e sopra la quale avevano
fondate tante speranze, avrebbe operato un pernizioso
effetto nella comune opinione, e fattigli da
animosi e confidenti ch'erano, scorati e disperati. Nè
si poteva credere di poter conservare il rimanente
della provincia del Canadà, che già si era conquistata,
quando restasse tuttavia in poter degl'Inglesi
la città capitale. Imperciocchè si sapeva, che la prossima
primavera dovevano arrivare grossi rinforzi dalla
Inghilterra, i quali ne avrebbero di leggieri cacciate
le armi americane. Mancando adunque le armi sufficienti,
ma non l'ardire, la sola via che gli restava
aperta, quella si era di tribolare con ispessi e furiosi
assalti la guernigione per tenerla in continua apprensione,
travagliarla ed istancarla. Non era senza speranza,
che in mezzo a questi continui affronti si presentasse
qualche opportunità di fare una gagliarda impressione.
Il che si aveva tanto maggior fondamento
di credere, che la guernigione, debole anch'essa, non
era a gran pezza abile a custodir convenevolmente le
vaste e moltiplici fortificazioni di così gran città. Incominciò
pertanto con cinque piccole bombarde a gettar
<span class="pagenum"><a id="Page_159"></a>[159]</span>
bombe, e credeva con questo mezzo di far nascer
dentro qualche moto. Ma tanta fu la prudenza e la
vigilanza del governatore, tanto il coraggio, l'industria
e la perseveranza degli uffiziali e soldati, e particolarmente
dei marinari, i quali in quest'assedio
prestarono un'opera molto eccellente, che non ne
seguì alcun notabile effetto.
</p>

<p>
Pochi giorni dopo Montgommery piantò una batteria
di sei cannoni e di un obice, distante settecento
braccia dalle mura. Posavano queste artiglierie non
sulla terra, ma su mucchi di neve e di acqua, che
il rigor del cielo aveva congelato. Ma le artiglierie,
essendo minute, facevan poca passata, e poco frutto
se ne poteva aspettare. Intanto la neve, che cadeva
continuamente a grosse falde, ingombrava la terra,
ed il verno era diventato sì aspro, che non era possibile
all'umana natura il poterlo sopportare alla
campagna. I disagi, ch'ebbero i provinciali a sopportare
sì per la crudezza del clima, che pel piccolo
numero loro, sono piuttosto incredibili, che maravigliosi.
Solo l'affezione, la quale portavano grandissima
alla causa loro, e la fede, che fermissima avevano
nel capitano, erano capaci a fargli star forti a
sì dura pruova. Si aggiunse, che il vajuolo incominciava
ad andar serpeggiando pel campo; il che dava
un grandissimo terrore ai soldati. Si ordinò pertanto,
che gl'infetti portassero un sorcolo di cicuta sui cappelli,
perchè gli altri gli potessero riconoscere e starne
chiari. Ma la costanza degli animi umani si cambia
in disperazione, quando non si vede fine ai mali. Il
che era tanto più da temersi nei provinciali, ch'era
arrivato il termine della condotta, ed in tutti colla
facoltà nasceva anche il desiderio di ritornarsene alle
case loro. Montgommery si persuadeva, che senza un
<span class="pagenum"><a id="Page_160"></a>[160]</span>
grande e prossimo sforzo non si sarebbe potuto soddisfare
all'aspettazione universale, e la sua propria
gloria ne sarebbe stata oscurata. In questa condizion
di cose l'ardire doveva prudenza riputarsi, e si doveva
meglio desiderare di lasciar la vita in un onorato
fatto, che di ostinarsi con vergogna, la quale
avrebbe recato gran danno all'armi americane.
</p>

<p>
Determinatosi adunque l'Americano a voler tentar
l'assalto, convocato il Consiglio di guerra, aperse loro,
qual fosse il suo pensiero, e dimostrò con accomodate
parole, che, se l'impresa era difficile, non era però
impossibile, dando probabile speranza, che col valore
e colla prudenza, si sarebbero tutte le difficoltà superate.
Tutti assentirono. Solo nicchiarono alcune compagnie
d'Arnold per alcuni disgusti avuti col comandante.
Ma essendosi alzato a favellare il capitano Morgan,
uomo di gran valore, si lasciaron persuadere,
e tutti unitamente concorsero nel voler la fazione.
Aveva il generale già concetto nell'animo suo tutto
l'ordine dell'impresa, e fatte le necessarie provvisioni
per mandarla ad effetto. Intendeva di assaltare ad un
tratto le due parti alta e bassa della città. Ma avutosi
notizia, che un disertore ne aveva dato avviso al governatore,
si risolvette a dividere il suo esercito in
quattro schiere, delle quali due composte in gran
parte di Canadesi sotto i comandi dei maggiori Livingston
e Brown dovevano tener a bada il nemico
con due assalti simulati contro la Terra superiore verso
San Giovanni ed il capo Diamante. Le altre due, una
guidata dal Montgommery in persona, e l'altra dall'Arnold
dovevano nel medesimo tempo assalire dalle
due opposte parti la Terra inferiore. Si sapeva bene,
che, conquistata questa, rimanevano ancora a superarsi
molte difficoltà per entrare nella superiore; ma
<span class="pagenum"><a id="Page_161"></a>[161]</span>
speravasi, che gli abitatori, veduta cadere in mano
dei vincitori la miglior parte delle ricchezze loro, avrebbero
indotto il governatore a venirne ai patti.
</p>

<p>
L'ultimo dì dell'anno 1775 tra le quattro e le cinque
della mattina, in mezzo ad un gran nevazìo si
movevano con maraviglioso ordine le quattro schiere,
ciascuna verso il luogo destinato. È voce, che il capitano
Frazer degl'Irlandesi fuorusciti, facendo la
ronda, abbia veduto i razzi, che avevano gli Americani
mandati per segnale, e che tosto senz'aspettar
altri ordini abbia fatto dar nei tamburi, e chiamata
la guernigione all'armi. Le schiere di Livingston e di
Brown impedite dalla neve, e da altri ostacoli non
arrivaron in tempo a dar l'assalto dal canto loro.
Ma Montgommery, guidando la sua, composta massimamente
di Jorchesi, si faceva avanti sulla sponda
del fiume, camminando per la via denominata l'<i>ansa
di mare</i> sotto il capo Diamante. Quivi s'incontrava
una prima barriera al luogo chiamato <i>Potassa</i>, la quale
era difesa da una batteria di pochi cannoni; ed a dugento
passi in fronte di questa stava piantato un Fortino
con una guardia. I soldati di questa, la più parte
canadesi, vedendo venir alla volta loro il nemico, presi
dalla paura, se ne fuggivano, gettando via le armi.
La batteria stessa fu abbandonata. E se avesse potuto
l'Americano spingersi avanti tosto, se ne sarebbe senza
dubbio insignorito. Ma girando egli il capo Diamante,
le falde del quale sono bagnate dall'acque del
fiume, massi enormi di neve gl'impedivano il cammino.
Colle proprie mani s'ingegnava di aprir la via.
Gli Americani seguivano alla sfilata. Era obbligato ad
aspettargli. In fine avendone raccolto il novero di
dugento, i quali incorava colla voce e coll'esempio,
si mosse animosamente e velocemente alla volta della
<span class="pagenum"><a id="Page_162"></a>[162]</span>
barriera. Ma in questo mentre uno, o due bombardieri
fra gli assediati, avendo veduto sostare il nemico,
riavutisi dalla paura, erano alla batteria ritornati,
e dato di mano alla corda accesa, che stava di
presso, dier fuoco ai cannoni, ch'erano carichi a scaglia,
essendone soltanto i provinciali distanti a quaranta
passi. Questo unico e fortunevole sparo spense
ad un tratto le speranze, che si avevano gli Americani
concette. Montgommery ed i capitani Macpherson,
e Cheesman, ambidue giovani di grandissima aspettazione,
e cari al generale, restarono miserabilmente
morti sul campo.
</p>

<p>
Si sgomentarono i soldati alla morte del generale,
ed il colonnello Campbell, al quale era rimasta la
suprema autorità in questa parte, non era uomo da
volere, e da poter eseguire una sì pericolosa impresa.
Perciò diedero a furia indietro, sicchè quella parte
della guernigione, che contro di essi doveva combattere,
ebbe comodità di correre in ajuto di quella,
che combatteva contro Arnold.
</p>

<p>
Si era mosso questi guidando egli stesso la banda
dei fanti perduti all'assalto, camminando per la contrada
di San Rocco verso il luogo detto il <i>Saut au
Matelot</i>. Seguitava il capitano Lamb con una compagnia
di bombardieri, ed una bocca da fuoco. Veniva
dopo la battaglia preceduta dai corridori del Morgan.
In capo alla contrada avevano gli assediati piantato
una batteria, la quale difendeva una barriera. La via,
che dovevan tener gli Arnoldesi, era così ristretta dai
mucchi di neve e dalle opere degli assediati, che le
artiglierie, caricate a scaglia la strisciavano tutta. Procedeva
intanto rapidissimamente Arnold, essendo molto
noiato sul fianco dai tiri de' nemici, che traevano
dalle mura. Quivi fu ferito in una gamba da una palla
<span class="pagenum"><a id="Page_163"></a>[163]</span>
d'archibuso in modo, che ne fu offeso l'osso molto
sconciamente. In tale stato con incredibile suo dispiacere
fu da' suoi trasportato all'ospedale. Ma Morgan,
uomo di natura molto terribile, preso il capitanato
delle genti, e precipitatosi alla testa delle due compagnie
faceva ogni sforzo per occupar la batteria. Le
artiglierie nemiche traevano a schegge, ma con poco
effetto. I suoi feritori destrissimi, come erano, ferivano
per le cannoniere molti de' soldati inglesi. Applicate
le scale allo stecconato saltavan dentro; gli
assediati impauriti abbandonavano la batteria, che
venne in poter degli assalitori. Morgan colla sua compagnia,
ed alcuni altri de' più arditi, i quali dalla
battaglia eran venuti correndo all'antiguardo, fecero
molti prigionieri inglesi e canadesi. Ma le cose intanto
diventavan molto pericolose per Morgan. La
battaglia non lo aveva seguitato; ei non aveva guida,
e non conosceva la città; non aveva artiglierie; la
notte era molto scura. Determinava di fermarsi. Quivi
i provinciali incominciavano a pensar ai casi loro. Il
calore concetto pel passato fatto negli animi e nei
corpi loro cominciava a raffreddarsi. L'ignoranza, in
cui erano del destino dell'altre schiere, l'oscurità della
notte, la neve che veniva giù a fiocca a fiocca, l'udire
tratto tratto gli scoppj, e veder il lume delle
armi nemiche alle spalle loro, e l'incertezza dell'avvenire
ingombravano quegli animi, tuttochè feroci e
rischievoli, d'insolito terrore. Solo Morgan non si ristava.
Ordinava, stessero. Gli confortava a sperar bene.
Correva intanto alla superata barriera per far inoltrare
quei ch'erano rimasti indietro. Giungevano il
luogotenente colonnello Green, ed i maggiori Biggelow,
e Meigs colle compagnie loro. L'alba incominciava a
spuntare, quando Morgan con voce terribile richiamava
<span class="pagenum"><a id="Page_164"></a>[164]</span>
i suoi alla battaglia. Gli guidava a furia contro
una seconda batteria, che sapeva esser lontana pochi
passi, quantunque nascosta dietro una svolta della
contrada. Girando il canto s'incontravano in una
schiera de' nemici, che guidati dal capitano Anderson
uscivano in quel punto dalla batteria. Fecer questi
la chiamata agli assalitori. Morgan infuriato tirò di
un'archibusata, per la quale Anderson, ferito nella
testa, rimase morto. Gli assediati si ritirarono dentro,
serrando il rastrello. Succedeva un ferocissimo
assalto, nel quale molti morirono da ambe la parti,
ma più dei provinciali per esser feriti ne' fianchi dalle
finestre, e dagli sportelli delle case. Tuttavia alcuni
de' più audaci, accostate le scale al palancato, facevan
sembianza di volervi saltar dentro. Ma vedutovi
due fila di soldati in ordinanza colle bajonette incannate
pronti a ributtargli, non si attentarono. Noiati
ora da ogni parte dai frequenti tiri, cercaron i provinciali
rifugio qua e là per le case. Morgan rimase
pressochè solo vicino la barriera. Invano chiamava egli
i suoi, e s'ingegnava d'incoraggiargli. La stanchezza
e la vista minaccevole del nemico avevan fiaccati gli
animi, perfino dei più coraggiosi. Le armi loro stesse
non servivano più all'uopo, essendo bagnate e guaste
dalla tempesta, che tuttavia infuriava. Perciò, già
disperate le cose, cercando d'uscire dalle mani dei
nemici fe' suonar a raccolta. Ma i soldati, i quali si
eran rifuggiti nelle case, non ardivano pel timore delle
palle nemiche, che tuttavia fioccavano, saltar fuori
nella contrada, per andar a girar il canto della medesima,
dove sarebbero stati fuori di pericolo, ed
avrebbero potuto ritrarsi sicuramente alla prima barriera.
La sofferta strage, la furia del temporale, l'assiderazione
prodotta dal freddo gli avevano fatti avvilire.
<span class="pagenum"><a id="Page_165"></a>[165]</span>
In questo frattempo una banda di assediati con
due pezzi d'artiglieria saltavan fuori dalla porta del
palazzo; ed essendosi il capitano Dearborne, il quale
colla sua compagnia di provinciali stava alle riscosse
vicino a quella porta, arreso prigioniero, s'insignorirono
di tutta quella parte della città, sicchè i soldati
del Morgan restarono attorniati da ogni lato. Ei
proponeva d'aprirsi coll'armi la via alla ritirata. Ma
gli altri, sperando forse, che l'assalto dato dall'altra
parte avesse avuto felice fine, e che Montgommery
potesse cooperar con essi loro, non acconsentivano.
Si risolvettero a rimanere, e a difendersi. Ma in ultimo
accortisi per la moltitudine dei nemici, che ad
ogni momento s'ingrossavano, di quello ch'era, cedettero
al destino, e poste giù le armi, si diedero in
balìa dei vincitori. Cotal fine ebbe l'assalto dato alla
città di Quebec dagli Americani in mezzo alla stagione
più rigida dell'anno, il quale, quantunque forse
a prima giunta possa temerario parere a taluno, si
vide però nel progresso, che non era affatto impossibile
a dover riuscire. Imperciocchè certa cosa è, che,
se Montgommery non restava morto nel primo affronto,
ei si sarebbe fatto padrone dal canto suo della
barriera, la quale, essendo stata la batteria abbandonata,
e solo al momento della sua morte ministrata
da pochi, non aveva difesa alcuna. La qual cosa giunta
ai progressi, che dall'altra parte aveva fatto Arnold,
e dopo lui Morgan, sarebbe stata cagione, che tutta
la bassa città sarebbe venuta in poter degli Americani.
Ma quale opinione si debba tenere di questo,
se essi restarono privi del frutto della vittoria, non
potrà certo questo loro egregio fatto mancare di vera
laude. Il governatore, deposto colla vittoria ogni sdegno,
trattò i prigioneri molto umanamente. Fece anche
<span class="pagenum"><a id="Page_166"></a>[166]</span>
con onorate esequie all'uso di guerra sotterrare
il generale americano.
</p>

<p>
La perdita di Montgommery fu molto, ed assai meritamente
lamentata da' suoi. Nato egli da una famiglia
molto chiara in Irlanda, aveva a buon'ora intrapresa
la carriera dell'armi, e con molta lode combattuto
nella ultima guerra tra la Gran-Brettagna e
la Francia. Avendo pigliato a donna un'Americana,
ed acquistato una terra nella Nuova-Jork, era tenuto,
e tenevasi egli stesso Americano. Amava molto
la gloria, ma più la libertà. Non gli mancò nè l'ingegno,
nè la virtù, nè l'occasione; ma il tempo e la
fortuna. E per quanto si può dalle preterite azioni dell'uomo
argomentar alle future, se la morte nol toglieva
a' suoi ed alla patria nella sua ancor verde età,
avrebbe qualche singolare esempio lasciato di ottimo
guerriero, e di amorevole cittadino. Fu amato dai
buoni, temuto dai tristi, onorato dai nemici. Ebbe graziosissimo
aspetto. Fu bello di corpo, e d'animo puro.
Lasciò in questa vita la sua amatissima ed amantissima
donna, con alcuni figliuoli ancor fanciulli, miserabile
ad un tempo, e mirabile spettacolo alla patria
loro, la quale per gratitudine verso il morto padre
con ogni maniera d'amorevolezza e di riverenza gli
proseguì. Così morì quest'uomo, non solo con infinita
lode de' suoi, ma senza biasimo ancora, cosa
maravigliosa, e quasi inudita, dei parziali stessi della
contraria parte.
</p>

<p>
Carleton riportò una lode di prudente ed animoso
capitano per aver mantenuta in sì grave frangente
l'unione e l'ordine in una guernigione di soldati raunaticci,
perancora non usi all'armi, e per aver con
questa ributtato un feroce assalto dato da una gente
<span class="pagenum"><a id="Page_167"></a>[167]</span>
infatuata e quasi disperata. E se sostenne fortemente
la battaglia, non usò meno generosamente la vittoria.
</p>

<p>
Arnold, il quale dopo la morte di Montgommery
aveva pigliato il governo delle genti, non tenendosi
più sicuro vicino alla città, allargò il campo, pensando
ormai ad ottenerla più per via d'assedio, che
d'espugnazione. Perciò si ritrasse a tre miglia distante,
dove affortificatosi il meglio che potette per la
stagione, la carestia di ogni cosa, e la brevità del
tempo, attendeva, quantunque molto impedito dalla
sua ferita, a correre la contrada, e ad intraprendere
le vettovaglie, che si conducevano alla città. Da un'altra
parte Carleton contento alla presente sicurezza,
ed alla vicina speranza dei soccorsi, non volle più,
con tentar di nuovo la fortuna, mettere a ripentaglio
l'acquistata gloria, la fortuna della provincia, e quella
forse di tutta la guerra. Perciò se ne stette quietamente
nella città, aspettando, e la stagione propizia
e gli ajuti dall'Inghilterra. Con questa fazione si terminò
in America l'anno 1775 per lasciar luogo al
seguente, non meno di questo pieno di gloriose pruove
e di memorabili avvenimenti.
</p>
</div>

<p class="pad2 center large">
FINE DEL LIBRO QUINTO
</p>

<div class="chapter">
<p>
<span class="pagenum"><a id="Page_168"></a>[168]</span>
</p>

<h2><a id="sesto"></a>
LIBRO SESTO
</h2>

<p>
<span class="sidenote">1775</span>
</p>

<p>
Intanto in Inghilterra i popoli si commovevano
grandemente a maraviglia, e le Sette molto si riscaldavano
alla resistenza degli Americani. Si era sperato,
ed i ministri avevano con molt'asseveranza affermato,
che per le ultime leggi, e per le soldatesche colà inviate
sino a quel dì, sarebbersi i sediziosi potuti raffrenare,
e costringere all'obbedienza. Si teneva per
certo, che gli affezionati alla causa reale confortati
dalla presenza dei soldati, e desiderosi di schifare la
vendetta delle leggi, avrebbero fatto qualche gagliardo
motivo, e, separatisi dai tumultuanti, accostati si sarebbero
alle genti del Re per ristabilire l'autorità del
governo. Si aveva eziandio una ferma opinione, che
non mai le province meridionali, veduti gli estremi
casi, abbracciato avrebbero la causa delle settentrionali;
e si aveva molta aspettazione, che per la divisione
delle une e delle altre, si sarebbe di leggieri
ottenuto il soggiogamento di tutte. Ma queste speranze
essendo state a gran partito ingannate, ognuno stava
di mala voglia, e molti agramente condannavano i
consiglj dei ministri. Non potevan tollerare negli animi
loro, che i soldati del Re, in vece di correre vittoriosi
la contrada, fossero essi stessi, senz'ardirsi
di saltar fuori, rinserrati fra i termini di una sola
città; che le commozioni, ch'erano state parziali, ora
diventate fossero universali; che in vece del ristoramento
dell'autorità regia fossero dappertutto i governatori
stati sforzati ad abbandonar le sedi loro, ed
<span class="pagenum"><a id="Page_169"></a>[169]</span>
a ritirarsi a gran fretta a bordo delle navi; e che in
luogo di far vista di temere o di cedere, acquistassero
gli Americani nuovo coraggio e nuovo ardire alla resistenza.
Quei che avevano contrastato alle deliberazioni
dei ministri andavan vociferando, che questi
erano i necessarj frutti, gli antiveduti e presagiti effetti
dell'imperizia e caparbietà loro; che giacchè non
avevan essi voluto concedere ai coloni l'addimandata
pace, avrebber dovuto almeno colle sufficienti armi
la guerra esercitare; che avevan fatto troppo per irritare,
poco per suggettare; che in vece di sorprendere
ad un tratto l'avversaria parte, prima che avesse
a sè stessa procacciato i mezzi di difesa, l'avevan
di lungi avvertita, quasi desiderassero, si apparecchiasse;
che avevano cimentata tutta la fortuna con
una parte delle forze, e che avevano la nazione britannica
disgraziata, non solo presso gli Americani,
ma presso tutte le nazioni del mondo con una nota
di crudeltà, senz'averle conciliato rispetto collo splendore
della vittoria; ma che poi si rallegravano bene
e grandemente, che i disegni, i quali i ministri avevano
contro l'America immaginati, fossero stati guasti
ed interrotti, acciocchè si accorgessero, che lo stabilir
la tirannide nell'Impero britannico non era opera
così agevole, siccome in tanta rabbia e cecità loro
si avevano nell'animo concetto; che molto contento
provavano al vedere, che questi modi stuardi, queste
fogge scozzesi preparate in America, e destinate
in ultimo per l'Inghilterra, avessero quella opposizione
incontrato, che gli uomini dabbene, che gli
amici della libertà tutti desideravano; che felice augurio
ne prendevano, e quindi non disperavano della
pubblica salute, fossero qualsivogliano i pregiudiziali
disegni degli efferati ministri.
</p>

<p>
<span class="pagenum"><a id="Page_170"></a>[170]</span>
Ma all'incontro redarguivano questi; che avevano
essi creduto, che il procedere con mansuetudine in
su quei primi principj ottimamente s'appartenesse alla
natura delle leggi e degli uomini inglesi; che la carità
e la sopportazione verso i sudditi eran le guide
principali del britannico governo; che tante volte, e
per così leggieri cagioni dagli uomini parziali erano
stati i ministri accusati di volere un modo di vivere
dispotico introdurre, che nella presente controversia
hanno voluto tenersi lontani per fino dal sospetto di
somigliante desiderio. E che cosa avrebbero detto gli
avversarj, se i ministri in sui bei primi romori fossero
corsi all'armi, e, mandati prepotenti eserciti in
America, posto avessero di colpo a ferro ed a fuoco
quel continente? Allora sì, che avrebbero alzato la
voce, e gridato contro la tirannide; ma siccome ciò
fanno anche nel contrario caso, così non doversi far
conto nissuno de' schiamazzi loro; perciocchè quindi
si dimostra, che non l'amor della libertà, ma l'ambizione,
non il desiderio della giustizia, ma quello
di contraddire ai ministri gli movevano. Dovevano i
ministri, continuavano a discorrere, prima di venirne
agli estremi rimedj, dar tempo al ravvedimento ed
alla penitenza, e solo ai mali divenuti incurabili doversi
il ferro ed il fuoco applicare; che per verità si
era sopportato lunga pezza la petulanza americana,
ma che si doveva sperare, che questa lunga pazienza
avrebbe gli Americani fatti accorgere della bontà della
comune madre, la quale andava magnanimamente sopportando,
quando poteva insuperabilmente gastigare;
imperciocchè della forza e della superior potenza della
Gran-Brettagna non potevano i coloni a patto veruno
dubitare. E si doveva credere, che avrebbero essi a
tal condotta del governo aperti gli occhi, se dai Capi
<span class="pagenum"><a id="Page_171"></a>[171]</span>
invasati al di là, e dalle vociferazioni degli oppositori
al di qua stati non fossero ingannati, infiammati
e travolti. Ma che ora si vederia bene dalle risolute
deliberazioni del governo, e dall'uso gagliardo, che
egli era per fare di tutte le forze sue, ch'ei non era
per mancare a sè stesso, nè all'onor della Corona,
nè agl'interessi della patria. Aggiungevano in ultimo
luogo, che dopo tanta longanimità si sarebbe senza
rispetto potuto procedere contro gli Americani; che
non si dovevano più oltre come uomini inglesi riguardare,
ma sì piuttosto come implacabili nemici; e che
se di presente si aveva in animo di usar contro di
essi tutta la forza della Gran-Brettagna, questa si poteva
eziandio liberamente e piamente usare. In tal modo
ribattevano i ministri le imputazioni degli avversarj
loro; le quali escusazioni sarebbero accettabili
state, se essi non avessero le leggi irritatrici adoperate,
peggiori assai dell'armi vincitrici; imperciocchè
a queste si resiste con gloria, a quelle senza sfogo.
</p>

<p>
Ma non si ristavano però nè l'una parte nè l'altra;
e pareva, che colla diuturnità, invece di raddolcirsi,
più s'inasprissero questi rancori cittadini; e che quanto
più necessario diventava l'unanime consentimento di
tutti per ostare al pericolo della patria, tanto più
l'amor delle parti gli animi dividesse l'uno dall'altro
e vieppiù gli allontanasse. Tanto peggiore e più
funesto augurio annunziavano queste intestine gare,
in quantochè avevano esse la sembianza di quelle antiche
e sanguinose contese, nelle quali con tanto danno
e pericolo dell'Inghilterra a' tempi della Regina Anna
i libertini ed i reali, sotto i nomi di Whigs, e di
Tori, avevano la rabbia loro esercitato. Gli amici ed
i nemici alla causa americana dimostravano, ed il medesimo
impeto, e la medesima ostinazione; e pareva,
<span class="pagenum"><a id="Page_172"></a>[172]</span>
che non solo l'America parteggiasse, ma eziandio, che
l'Inghilterra stessa avesse a prorompere nelle intestine
dissensioni e nella civil guerra. I Tori, dicevasi
da una parte, sono essi gli autori delle frequenti lettere
pubbliche indiritte al Re ed al Parlamento, per
le quali si esorta il governo a mettere a fuoco, a ruba
ed a sangue il continente americano; sono essi i
falsi rapportatori, gl'incenditori della discordia. Ostinati
come sono, ed infatuati nelle massime della Casa
stuarda, nè l'esempio dei mali, ai quali andò per
quelle l'Inghilterra soggetta, nè l'eccidio totale di quella
famiglia medesima, del quale furono la cagione, non
possono le tenaci menti loro illuminare, nè i feroci
animi ritrarre dalla crudeltà e dalle voglie tiranniche.
Il lagrimevol caso del padre non potè storre un ostinato
figliuolo da seguitar la pericolosa via, che lo
condusse al precipizio; e tali sono tutti i Tori, che
lo stato loro, la vita e la fortuna tutta pospongono alle
anticipate opinioni loro ed all'ambizione del signoreggiare.
Quando le crudeli stelle, che lucevano a' dì
della signoria stuarda, avevano la servitù esterna condotta
e la guerra cittadina, allora si rallegravano i
Tori, siccome quelli, i quali l'onor nazionale non curano,
ed hanno in non cale la pubblica felicità. Le
massime loro consuonano con quelle dei Principi assoluti
dell'Europa, e non si vergognano di soggettar
a questi la patria, trovando presso i medesimi un
facile patrocinio all'ambizione loro. Le terre europee
tutte sono a sovrani independenti sottoposte. Sola
l'Inghilterra gode per un dolce risguardo della provvidenza
di un temperato e libero governo. Ma i Tori
vogliono anche questo disfare, quasi disiosi fossero
di una dispotica uniformità in tutti i paesi d'Europa.
Hanno essi gli animi macchiati di tutti i vizj delle
<span class="pagenum"><a id="Page_173"></a>[173]</span>
superbe, infinte ed ingorde Corti, i quali largamente
si diffondono, come un pestilente soffio, e contaminano
tutta la nazione. Nissun uomo apprezzano, se
non vile; nissuno onorano, se non superbo e tracotato.
Piaggiano i superiori, insultano agl'inferiori;
sempre invidiano il felice, soccorrono al misero rado,
e per vana gloria. La pubblica felicità fanno servire
all'introducimento della servitù, la quale stabilita,
han poscia più cura di mantenere questa, che di continuar
quella. Il sommo bene pongono nell'assoluto
dominio; e la miglior condizione della società credono
consistere nella muta servitù. Lodano le rivoluzioni,
quando conducono un popolo verso la tirannide,
ed i mali di quelle con ipocrita carità lamentano,
e con accomodate parole magnificano, quando
mirano alla libertà. Hanno sempre in bocca l'argomento
della pubblica tranquillità; ma gli abusi dell'arbitraria
potestà, le consumatrici tasse, le impronte
gabelle, le soperchierie dei potenti, i non ristorati oltraggi,
le non emendate ingiustizie passano sotto silenzio.
Ora sono alla causa americana contrastanti,
perchè interrompe i già concetti disegni di guastare
il presente libero e felice governo di questa patria,
e d'introdurre nel cuore stesso del Regno gli ordinamenti
di Carlo e di Jacopo. Speran essi, che, spenti
i semi della libertà in America, e sottomessi quegli
spiriti generosi, le soldatesche vittoriose abili saranno
a porre anche il crudele giogo sul collo agli uomini
inglesi. Queste sono le brame loro, questi i pensieri,
che notte e dì gli tormentano, e non il desiderio di
veder ristorata la pace in un continente, che a bella
posta spinto hanno alla guerra. Si prevengano adunque,
dicevano, i funesti disegni, si resista alle spietate
voglie, e si conservi intera quella eredità, che i
<span class="pagenum"><a id="Page_174"></a>[174]</span>
maggiori nostri tramandata ci hanno mercè il valore
e la generosità loro, e le magnanime imprese del Gran
Guglielmo. Così si servirà alla patria, e fors'anche
ai Brunsvicchesi stessi, i quali non possono senza pericolo
ingrati mostrarsi verso i libertini, od allontanarsi
sicuramente da quelle massime, le quali all'altezza
del britannico soglio innalzati gli hanno.
</p>

<p>
Dall'altra parte insistevano con molto calore i Tori;
che poco bene si confaceva ai libertini il chiamar
i Tori crudeli ed avventati, poichè qual sia stato
l'animo loro ai tempi della repubblica, ed anche a
quei della Realtà, allorquando avevano la somma delle
cose in mano, nissuno è, che non lo sappia; imperciocchè
allora le morti, gli esilj, le confiscazioni hanno
conculcata in fondo, e quasi sommersa questa infelice
patria; le prigioni e le mannaie erano gl'istrumenti
della bontà libertina. E se un felice e generoso Principe
non poneva fine alle voglie loro di sangue e di
anarchia, introducendo coll'ajuto di tutti i buoni un
vivere libero, e tale, quale il desideravano i Tori,
l'Inghilterra era arrivata all'ultimo dì, e diventava
preda agli esterni nemici. Che cosa vogliono i Tori?
Che nelle controversie e negl'interessi nazionali vi
abbia un'autorità suprema, la quale le definisca, e
gli regoli irrevocabilmente, e quest'autorità credono
consistere nel Re unito col Parlamento. Ma i libertini
alla decisione di cotesta autorità non si vogliono
rimanere, e vanno a cercare, non si sa quale autorità
popolare, la quale dicono consistere nella universalità
dei cittadini, come se una moltitudine tumultuaria,
ignara e parziale dovesse, e potesse di
quelle cose giudicare, nelle quali i più prudenti, i
più esperti uomini trovano grandissima difficoltà.
E' ci deve pur essere un fine alle nazionali disputazioni,
<span class="pagenum"><a id="Page_175"></a>[175]</span>
il quale malamente taluno sperar potrebbe nel
giudizio della plebe, cui i più audaci, i più perduti
uomini impressionano meglio, che i buoni ed i prudenti;
e la domestica fame necessita a pigliar i bocconi
dai malvagi. A questo fine sono stati instituiti
il Re ed il Parlamento, acciocchè così nei casi ordinarj
dello Stato, come nei difficili e straordinarj
consultino e vedano, che non riceva la patria detrimento
alcuno. Nella querela americana i ministri
non hanno operato di per sè soli, nè di propria autorità.
Ma il Re ed il Parlamento decretarono ed approvarono;
e ciò dee persuaso avere ogni uomo amante
della pubblica autorità e degli ordini della costituzione.
Ma agognano i libertini di veder l'Inghilterra,
siccome l'America, in preda ad una disordinata
moltitudine per poter dar di piglio, per acquistar
potere, per soddisfare ad una sfrenata ambizione, per
isconvolgere gli ordini di questo libero governo. Sono
essi i libertini i figliuoli, ed i rappresentanti di quei
repubblicani, che desolarono il Regno un secolo addietro.
Gridano essi il nome di libertà, perchè vogliono
essi medesimi esercitare la tirannide. Sotto il
colore della pubblica salute rompono, e mettono dall'un
de' lati ogni forma od ordine civile, ed esercitano
pienamente la potestà arbitraria. E se molto
disprezzanti si dimostrano delle leggi protettrici delle
persone, delle proprietà e dell'onore, non son meno
crudeli gli animi loro; che per una opinione o vera,
o creduta, od a bello studio supposta, per un sospetto,
per un nonnulla corrono all'ire, ed agli estremi
casi riducono i padri di famiglia, i padri della patria,
i migliori, i più necessarj, i più riputati cittadini.
Piaggiano essi il popolo, quando sono inferiori;
diventati superiori lo taglieggiano, lo decimano, lo
<span class="pagenum"><a id="Page_176"></a>[176]</span>
affamano; e per aggiungere lo scherno al danno non
cessan di dire, che queste cose fanno per renderlo
felice. Molte cose vanno spargendo i libertini in sui
vizj delle Corti, come se le aperte e le secrete ruberie,
lo sprofondare in mezzo allo sfrenato lusso le
male acquistate ricchezze, l'ingolfarsi nella libidine,
il contaminar i maritali letti, il mettere a prezzo di
adulterio alle fedeli spose la vita dei diletti mariti,
il trionfar pubblico delle meretrici, la viltà di andare
a' versi ai vilissimi uomini, le quali cose tutte si notarono
molto evidentemente a' tempi della signoria
dei libertini, fossero buoni e lodevoli costumi. Ma,
si aggiungeva dalla parte dei ministeriali, qualunque
siano le trame, i desiderj e le speranze di cotesta inquieta
generazione d'uomini, di cotesti partigiani non
di una giusta libertà, ma sì della sfrenata licenza dei
popoli coperta sotto il nome di libertà, si saprà bene
resister loro, conservar la pubblica tranquillità, assicurare
alle leggi la dovuta obbedienza, e mandare
ad effetto quelle risoluzioni intorno i ribelli Americani,
le quali tanto solennemente, e secondo gli
ordini pubblici prese furono dal Re e dal Parlamento.
La necessità delle cose, la fedeltà dei popoli, e la
ricordanza della varcata tirannide dei libertini faranno
sì, che tutte le vociferazioni loro, tutti i maneggi,
tutti gl'incentivi riusciranno vani. Del rimanente
i Tori sono dessi gli amici della libertà, e non
gli avversarj loro; imperciocchè la libertà consiste non
nel chiamare ad ogni piè sospinto il popolo a parlamento:
ma sibbene nell'obbedire fedelmente a quegli
statuti fondamentali, che con unanime consentimento
della nazione fatti furono, e che l'autorità
reale coll'autorità popolare mitigarono e temperarono.
</p>

<p>
Così si pungevano e mordevano acerbissimamente
<span class="pagenum"><a id="Page_177"></a>[177]</span>
i libertini ed i ministeriali. Pareva, avesse a seguir
di breve qualche gran disordine, e per la maggior
parte degli uomini si viveva in malissima contentezza.
Nel che si può notare, quanto siano lontani da ogni
temperanza gli animi umani, quando sono una volta
compresi dall'amor delle Sette. Imperciocchè, se a
condannabili eccessi trascorsero a' tempi della signoria
loro, così i reali, come i libertini, non è però,
che presso l'una parte e l'altra molti non vi fossero,
uomini diritti, i quali se giudicavano male, desideravano
però bene; e con questi ogni maniera di
governo sarebbe buona, purchè non fosse meramente
dispotica. Ma gli ambiziosi, dei quali per mala ventura
non si ha mai penuria, sono essi la peste più
esiziale in ogni buon governo; perchè non istanno
contenti agli ordini civili della patria loro, ma gli
trascorrono, e danno luogo in tal modo alle rivoluzioni
ed al potere arbitrario. E quegli, che ordinar
volesse un buon governo, dovrebbe meno curare la
Realtà, o la non Realtà, la repubblica, o la non
repubblica, che di creare quegli ordini, i quali atti
fossero a tenere in freno gli ambiziosi. La qual cosa,
se sia stata fatta fin qui, o se sia possibile a farsi,
noi non sarem per giudicare. Certo è, che non si
debbono biasimare gli uomini temperati nel desiderar
le Realtà, o le repubbliche; si debbono bensì detestare
ed esecrare gli ambiziosi, i quali fanno cambiar
le Realtà in dispotismo tirannico, e le repubbliche in
anarchia anch'essa tirannica.
</p>

<p>
Vivendosi pertanto in Inghilterra fra questi umori
si divulgava; che il lord Darmouth, uno dei segretarj
di Stato, aveva fatto intendere a Penn e Lee,
i quali da parte del congresso gli avevano presentato
la petizione indiritta al Re, che non le si sarebbe
<span class="pagenum"><a id="Page_178"></a>[178]</span>
data nissuna risposta. Del che quei che seguivano le
parti americane, si commossero a grandissimo sdegno,
ed andavano facendo gran querimonie, che i ministri
mostrassero troppo maggior ostinazione, che i
tempi non comportavano.
</p>

<p>
Ma i ministeriali dal canto loro redarguivano gli
avversarj, ed instavano dicendo; ora che ogni cosa
è in pronto; che il popolo ha concetto grandi speranze;
che l'Europa tutta sta in aspettazione per vedere,
quale abbia ad essere il frutto della rotta pazienza,
e delle apprestate armi, si dee dar dentro,
e gagliardamente usar quella guerra, che la Gran-Brettagna
con inudito esempio di longanimità ha voluto
evitare, ed alla quale gl'insolenti e caparbj sudditi
l'hanno e chiamata, e provocata con tanti oltraggi.
</p>

<p>
Queste insinuazioni dei ministeriali facevano grand'effetto
presso una nazione di propria natura e valorosa
ed orgogliosa; e gli animi si disponevano gradatamente
alla guerra. Ciò nonostante le petizioni
contro di questa eran frequenti.
</p>

<p>
In questo mezzo arrivarono infelici novelle delle
pescagioni di Terra-nuova; poichè avendo il congresso
proibito ogni trasporto di viveri a que' scanni, quei
che vi erano iti per la bisogna del pescare, dovettero,
per non morir di fame, abbandonarla, e prestissimamente
ripararsi ad altri lidi. A questo s'aggiunse
una fortuna di mare, che con furore insolito
desolò quelle spiagge. Gonfiò molto terribilmente, e
si alzò oltre trenta piedi sopra l'usato livello. Fu sì
improvviso l'impeto suo, che prevenne ogni scampo;
più di settecento barche pescherecce colle intiere ciurme
perirono. Alcune più grosse navi affondarono del
pari colle genti. Nè minore fu la devastazione sulle
<span class="pagenum"><a id="Page_179"></a>[179]</span>
terre. Imperciocchè, dilagando il mare, pose ogni
cosa in rovina. A tale calamità molto si sgomentarono
gli uomini in Inghilterra, e parve a tutti una
cosa malaugurosa. Pareva, che la fortuna fosse corrucciata
in ogni luogo contro il britannico Impero.
</p>

<p>
I popoli superstiziosi si ristavano. Conguagliavano
la fortuna americana colla loro. Dal canto dei coloni
il cielo propizio, l'abbondanza delle vettovaglie,
la sanità degli eserciti, la prosperità delle armi,
la moltitudine pronta a correre sotto le insegne.
Dal canto loro un esercito assediato, malattie mortalissime,
ferite incurabili, lo stento, la fame, ogni
sorta patimenti; un cielo irato, un mare infuriato,
naufragi frequentissimi; molta ritrosia nell'andar soldati,
ogni cosa in declinazione. Gli oppositori politici
per ambizione o per amor della libertà; i mercatanti
per interesse proprio o per amore della pubblica
prosperità della smarrigione universale approfittavano.
Le petizioni contro la guerra non furon
poche; le città di Londra e di Bristol furono tra le
prime. Favellarono del sangue da spargersi, delle spese
da sopportarsi, dei nuovi nemici da incontrarsi. Vista
l'ostinazione dei coloni, la vittoria stessa sarebbe
esiziale. Il vincitore e il vinto sarebbero accomunati
nella fatale sventura. Esortavano, pregavano, scongiuravano,
si desistesse da inimichevoli consiglj, che nissun
bene annunziavano, che tanta rovina presagivano.
</p>

<p>
Ma i ministri non si lasciavano svolgere dal proposito
loro. Accrebbe in questo stesso tempo il mal
animo dell'universale, e la voglia di contrapporsi ai
disegni ministeriali, il rifiuto del Conte d'Effingham,
uomo assai ricco, ed uffiziale molto riputato negli
eserciti britannici. Aveva egli in ogni occorrenza difeso
con molto calore l'impresa dei coloni. E non
<span class="pagenum"><a id="Page_180"></a>[180]</span>
volendo esser diverso da sè stesso rassegnò l'uffizio.
Fu lodato da molti. Le città di Londra, di Dublino
e di Middlesex con lettere pubbliche molto lo commendarono
e ringraziarono. Parecchj altri uffiziali imitarono
l'esempio, ed era diventato uso il rinunziare.
Nel che coloro, i quali si dilettano delle cose politiche,
potranno osservare, con quanta facilità si potesse
in Inghilterra seguire diversa via da quella del
governo; poichè gli oppositori, in luogo di riportarne
vergogna o danno, ne riportavano lode e favore. E fatta
considerazione delle imprese in varj tempi eseguite
dalla nazione britannica, e con quanta lena abbia
essa esercitate le guerre contro nazioni potentissime,
non potranno non conchiudere, esser falsa l'opinione
di coloro, i quali credono, che un governo largo indebolisca
le nazioni, e che la forza loro non possa
consistere, se non col dispotismo.
</p>

<p>
Ma tornando alla nostra narrazione, le vociferazioni
degli opponenti, e le licenze degli uffiziali avevano
fatto di modo, che la bisogna dello arruolare
andasse molto lentamente. Quindi potevan bene a posta
loro gli uffiziali far dar nei tamburi per le città
più popolose, rizzar le insegne reali, prometter premj
e caposoldi molto ingordi, che non pertanto pochi
si accostavano al voler pigliar soldo. In ciò si dimostravano
renitenti i cattolici egualmente che i protestanti.
Solo gli abitatori delle parti settentrionali della
Gran-Brettagna pigliavano le armi molto volentieri,
e si facevano descrivere nei reggimenti. Ma l'aiuto
loro non poteva esser sufficiente in tanto bisogno.
Perciò i ministri si trovavano in grandissime difficoltà;
per isbrigarsi dalle quali si determinarono di
rivolgersi agli aiuti esterni, sperando coll'oro, del
quale abbondavano, accattar gli uomini, dei quali
<span class="pagenum"><a id="Page_181"></a>[181]</span>
difettavano. A questo fine fecero i maneggi loro presso
la Corte di Pietroburgo per ottenere ventimila Russi,
i quali dovessero essere inviati in America la vicina
primavera. Molto fondamento facevano su questi soldati,
siccome quelli, che nella precedente guerra contro
i Turchi avevano molta lode di disciplina e di
valor militare riportato. Ma le speranze riuscirono vane.
Quel governo non volle acconsentire, che i suoi
soldati andassero a condursi ai soldi esterni, ed in
quella guerra entrassero per una poca di pecunia,
nella quale interesse di sorta alcuna non avevano.
Allora i ministri applicarono l'animo a tentare le
Province Unite dell'Olanda. Avevano gli Stati Generali
al soldo loro alcuni battaglioni di soldati scozzesi,
e questi domandò il governo inglese per adoperargli
nella guerra americana. Sperava, che per
l'antica lega, e per altri interessi comuni avrebbe
facilmente dagli Stati Generali ottenuto l'intento. Ma
essendo la cosa di grandissimo momento essi Stati
non vollero di per sè stessi definirla, e determinarono,
si consultassero sopra di ciò le assemblee provinciali.
La Zelanda ed Utrecht consentirono; l'Olanda
e le altre ricusarono. Giovanni Derk, della Capella,
orò molto opportunamente contro la provvisione nell'assemblea
degli Stati dell'Overissel. Disse, che il
tramescolarsi nelle intestine gare di una nazione esterna
era cosa troppo indegna della dignità della Repubblica;
ch'essi si stavano troppo deboli in sull'armi,
e troppo prosperi in sul commercio per potersi intromettere
così di leggieri nelle brighe altrui; che se
si soccorreva all'Inghilterra contro l'America, altri
Stati assai potenti, intendendo della Francia, avrebbero
soccorso l'America contro l'Inghilterra, e che
l'Olanda tratta sarebbe necessariamente a parte della
<span class="pagenum"><a id="Page_182"></a>[182]</span>
pericolosa guerra. Ricordò la tirannide inglese in sui
mari, le visite fatte sulle navi olandesi, e le confiscate
merci sotto il pretesto del contrabbando. Parlò
dell'indole efferata di questa guerra, e toccò peranche
i crudeli Indiani condotti ai soldi dei capitani
britannici. Favellò finalmente dell'imprudenza, che
sarebbe grandissima, nel dar le mani a quel costume
testè introdotto generalmente in Europa dei grossi
eserciti stanziali, peste esiziale di ogni buon governo,
e principale sostentamento del servaggio dei popoli.
Il partito non si ottenne. Del che non debbe
alcuno pigliar maraviglia; stantechè appariva generalmente
agli Olandesi la causa americana molto simile
a quella degli antenati loro; e pareva ad essi
strana cosa, che avessero a concorrere nel punir coloro,
che il proprio esempio imitavano. In questa sentenza
concorrevano e quelli fra gli Olandesi, che seguivano
le parti inglesi, e quelli ancora, che setteggiavano
pei Francesi, i primi, perchè credevano, che
il voler colla forza soggiogar gli Americani, sforzati
gli avrebbe alla fine di gettarsi nelle braccia della
Francia, ed i secondi, perchè desideravano, che fossero
rintuzzati l'orgoglio e la potenza della nazione
britannica. Certo è, che a que' tempi la prosperità
e la ricchezza dell'Inghilterra facevano invidia a tutti;
e che i suoi modi pieni di superbia inasprivano, e
gli animi generalmente di secreto odio e di nimistà
riempivano.
</p>

<p>
Ma i ministri, fatto avendo un gran dimenare in
Germania, sortirono miglior effetto presso i principi
d'Assia, di Brunswich ed alcuni altri minori sovrani
di quella contrada. Si fece l'accordo con grande allegrezza
e speranza dei ministri, i quali molto si rallegravano,
che la prontezza germanica avesse ad un
<span class="pagenum"><a id="Page_183"></a>[183]</span>
sì gran bisogno alla lentezza inglese sopperito. Nel
che tanto maggior contento provarono, che, siccome
questi uomini tedeschi poco s'intendono di libertà,
o di non libertà, e parlando eziandio una diversa lingua,
poco si poteva temere, che potessero essere svolti
dalle dicerìe e dagl'incentivi degli Americani. Della
qual cosa non istavano senza qualche dubitazione rispetto
ai soldati inglesi, siccome quelli, che avevano
la medesima favella che gli Americani, e che contro
coloro andavano a combattere, i quali difendevano o
parevano difendere una causa ai sudditi più favorevole
che al governo.
</p>

<p>
Divulgatesi in Inghilterra le novelle dei soldati limosinati
dai principi di Germania non si potrebbe
facilmente dire, a quanta rabbia si commovessero coloro,
i quali ai disegni ministeriali si opponevano.
Molti eziandio di quelli, che per essi parteggiavano,
se ne alterarono grandemente. Andavano dicendo,
ch'era una cosa da non potersi tollerare, che i soldati
mercenarj dei principi forestieri venissero ad intromettersi
nelle domestiche discordie; ch'era questo
un mettere una mala cannella, un porre un pernizioso
esempio, del quale audaci ed artifiziosi ministri
si avrebbero potuto prevalere per sovvertir gli ordini
civili, e spegnere ogni libertà nell'Inghilterra medesima;
che questi soldati, compiuta che avessero la bisogna
loro in quelle lontane contrade, potevano sotto
varie coperte venir condotti ne' più vicini luoghi, e
fors'anche nel cuore stesso del Regno; che quest'era
un caso di Stato, un crimenlese l'aver voluto senza
il consenso del Parlamento introdurre soldati stranieri
nei dominj britannici. Certamente nissuna risoluzione
dei ministri aveva sin qui tanto disgusto, e
tanta perturbazione prodotto nei popoli, come questa.
<span class="pagenum"><a id="Page_184"></a>[184]</span>
Accese ella viemmaggiormente la rabbia degli uni,
e molto raffreddò gli altri, e parve a tutti illegale
nel principio, pericolosa nel fine, ed ingiuriosa al
nome britannico, come se non fosse bastata la vista
agl'Inglesi soli di condur a buon fine la contesa. Ognuno
stava di mala voglia, ed incominciavasi generalmente
a condannare la cagione della guerra e l'ostinazione
dei ministri.
</p>

<p>
In mezzo a tutti questi sospetti e travagli fu convocato
il Parlamento. Ma prima di entrare a descrivere
le discussioni ch'ebbero luogo in questa sessione,
ci par cosa conveniente il raccontare, quali fossero
a questo tempo i disegni dei ministri intorno la
guerra americana. Essendosi accorti, in quanta disgrazia
fossero venuti dell'universale per non aver mai
voluto dar luogo ad alcuna proposta d'accordo, e per
non avere o saputo o voluto esercitar la guerra cogli
opportuni provvedimenti, si risolvettero finalmente a
mostrarsi vivi, e ad adoperare tanta forza contro gli
Americani, che poca speranza potessero avere di poter
resistere. Vedevano benissimo a quanta diminuzione
già fosse andata soggetta la riputazione delle
armi inglesi, la quale, se non vi si poneva un pronto
rimedio, sarebbe divenuta di gravissimi danni cagione,
ed avrebbe in fine dato origine alla guerra esterna.
Imperciocchè, quantunque andassero spesso affermando,
che i principi europei non cessavano di dar segni
di voler continuare nell'amicizia, sapevano tuttavia,
che questa era cosa impossibile a dover riuscire,
quando la lunga contesa durasse più oltre, e che le
armi inglesi continuassero ad esser perdenti. Egli era
facile il pensare, che la Francia non dormiva, ed
avrebbe molto volentieri pigliato le prime occasioni
per mostrarsi. Quantunque fossero i ministri inglesi
<span class="pagenum"><a id="Page_185"></a>[185]</span>
di quel tempo d'animo piuttosto gretto, che no, e
piuttosto taccagni, che prudenti, non eran però sì
dolci, che si lasciassero pigliare al boccone delle amichevoli
protestazioni, le quali più efficacemente si fanno,
quando si ha in mente di non osservarle. Sapevasi,
che negli arsenali della Francia si lavorava indefessamente
nell'allestir i navilj, e nel procacciar
le munizioni navali, e che quel governo in ciò con
grandissima costanza si travagliava, perchè i recenti
danni si riparassero, e la forza e lo splendore delle
armate francesi si ristorassero. Nel che la nazione tutta
si dimostrava consenziente, e prontissima a secondar
il governo. Di più non era nascosto, che dai porti
francesi partivano ogni dì munizioni da guerra alla
volta dell'America; la qual cosa, se non si faceva
immediatamente dal governo, era però molto pazientemente
tollerata. Osservavasi non senza molta gelosia,
che i Francesi avevano testè mandato nelle Indie
occidentali una flotta molto bene numerosa, e che
anche i soldati da terra vi s'ingrossavano di maniera,
che già avevan la sembianza di un esercito giusto.
Dava ancora qualche sospetto, che alcuni gentiluomini
francesi si erano per lo spazio di molti giorni
abboccati col generale Washington nel suo campo
presso Boston, e che quindi si eran recati a conferir
col congresso. Il passato ammoniva i ministri inglesi
del futuro; e giacchè in niun tempo si era alzata
una insegna di guerra in America, che le due
nazioni francese e inglese non entrassero a parte della
controversia l'una contro l'altra, così si doveva ragionevolmente
pensare, che l'istessa cosa sarebbe avvenuta
questa volta; e tanto più facilmente, che ora
d'interessi di molto maggior momento si trattava, che
quelli non erano, i quali erano venuti in contesa ai
<span class="pagenum"><a id="Page_186"></a>[186]</span>
tempi andati. La Francia in questa bisogna molto accortamente
usava quelle arti, che le si convenivano.
Ella non si voleva discoprire in su quei primi principj,
sia perchè temeva, che il governo inglese, quando
avesse innanzi tempo intrapreso apertamente la
difesa degli Americani, avrebbe a questi tali condizioni
d'accordo proposte, che le due parti si sarebbero
rappacificate, e colle forze unite avrebbero contro
di sè medesima volte le armi; e sia massimamente
perchè non era ancora alla guerra navale apparecchiata.
Voleva temporeggiare, finchè fossero pronte
le armi, e che per la continuazione delle offese fosse
la ferita tra le due parti diventata del tutto incurabile;
ed altresì finchè vedendosi da ognuno la inclinazion
delle cose, gli Americani, perduta ogni speranza
d'accordo, e preso nuovo ardire dai prosperi
successi dell'armi, si risolvessero a dichiarar l'independenza.
Allora sarebbe pressochè impossibile diventata
la riconciliazione, sia per la maggiore esacerbazione
degli animi, sia per la gravità delle offese, sia
finalmente per l'assoluta contrarietà dello scopo, al
quale le due parti tendevano. Perciocchè in tal caso
non si tratterebbe più di voler venire sotto certe condizioni
ad un amichevole componimento, ma sibbene
di andarne ad una totale separazione. Tali erano i
pensieri del governo francese rispetto al tempo, in
cui dovesse discoprirsi; ma però per non far disperare
del tutto gli Americani, si era determinato a
conceder loro sottovia tutti quegli aiuti, e di far loro
tutte quelle promesse, che atte fossero a mantener viva
in essi la speranza di una efficace cooperazione a tempi
più opportuni. Non si dubitava poi, che allorquando
la Francia si fosse risoluta a sostentar a viso scoperto
gli Americani, anche la Spagna sarebbe venuta a parte
<span class="pagenum"><a id="Page_187"></a>[187]</span>
della guerra per la consanguinità delle due famiglie
reali, per l'identità degl'interessi, e perchè ardeva di
desiderio di levarsi dal viso la fresca vergogna della
spedizione contro Algeri. Tutti questi pericoli stavano
molto fissi nelle menti dei ministri britannici, e perciò
disegnarono di volergli prevenire con un repentino
e gagliardo sforzo.
</p>

<p>
Oltre le armi e le munizioni, le quali abbondantissimamente
si preparavano in tutti gli arsenali, ed
armerie dell'Inghilterra, determinarono che avessero
ad aver le stanze sulle coste d'America ottanta navi
da guerra per favorir i trasporti dei soldati e delle
munizioni là, dove bisogno ne sarebbe, per impedire
quei del nemico, per guastar le sue navi, e per secondare
in ogni più conveniente modo le imprese
dell'esercito. Dovevano oltre quelle genti, le quali
già si ritrovavano in America, esser inviate meglio,
che quarantadue migliaia di soldati stanziali tra Inglesi
e Tedeschi; cioè venticinque migliaia d'Inglesi,
e un poco più di diciassette migliaia degli altri. Queste
genti tedesche eran così fatte che vi avevano 4,300
Brunsvicchesi, 12,394 Essiani del Landgravio, e 668
del principe ereditario di Assia, conte di Hanau. Si
sarebbero aggiunte a queste tutte le reclute canadesi,
le forze dei reali d'America, ed i guerrieri indiani,
dimodochè si sperava, che quando fossero tutte le
compagnie riempite, si avrebbe un esercito di cinquantacinque
migliaia di soldati, il quale, salvate tutte
le paghe morte, avrebbe in ogni caso sommato a meglio,
che a quaranta; forza, che credevasi più che
sufficiente per soggiogar tutta l'America. Se qualcuno
poi desiderasse d'intendere quali fossero le condizioni
della condotta dei Tedeschi, sappia, che un
Brunsvicchese si aveva per centosessanta franchi di
<span class="pagenum"><a id="Page_188"></a>[188]</span>
levata, e quattro soldi e mezzo di soldo quotidiano.
Un Essiano del Landgravio costava centosessanta franchi
di levata, e sotto sopra undici soldi di paga quotidiana;
ed un Essiano del principe ereditario medesimamente
si comperava con centosessanta franchi
di levata, e circa dodici soldi di paga quotidiana. Vollero
ancora i ministri accompagnare i preparamenti
della guerra con alcune provvisioni, le quali dovevano,
secondo la mente loro, gli effetti di quelli molto
efficacemente secondare. E siccome conoscevano in
quanto bisogno di pecunia si trovassero gli Americani,
la quale a sè stessi procacciare non potevano,
se non col mezzo del commercio, così determinarono
di volerlo interrompere, sperando in tal modo, che
l'interesse privato avrebbe vinto l'ostinazione politica,
e che i biglietti stessi di credito, mancando affatto
la pecunia numerata, sarebbero andati soggetti
ad una fatale bassanza. Ma per altro, per non togliere
agli Americani ogni speranza, e per non fargli ostinati
per disperazione, si consigliarono di dar la facoltà
di perdonare ad alcuni commissarj del Re, sperando,
che molti, vinti dalla benignità, tornassero
al grembo dell'Inghilterra. Speravano, che questa mansuetudine
avrebbe inclinato i meno audaci a posar
le armi, ed a ricomporsi nell'antica quiete. La qual
cosa, se si fosse, come credevano, ottenuta, gli altri,
che rimanessero armati, sarebbero stati di leggieri oppressi.
Questi erano i consiglj che i ministri avevano
presi, e che si proponevano di sottomettere alle deliberazioni
del Parlamento.
</p>

<p>
Orò il Re gravissimamente, rammentando le male
arti usate in America per sedurre i popoli, ed in certe
opinioni, contrarie alla costituzione ed alla subordinazione
verso la Gran-Brettagna, infatuargli; che già
<span class="pagenum"><a id="Page_189"></a>[189]</span>
erano corsi ad un'aperta resistenza, e s'avevan recato
in mano ogni potestà del governo; che per ingannare
facevano bene speciose protestazioni di lealtà,
ma che in fatti miravano all'independenza; che sperava
però, che il coraggio e la forza della nazione
britannica comportato non avrebbero, che vilmente
si abbandonasse ciò, che con tanta cura e tanta fatica
si era acquistato; ch'era ormai tempo di levarsi
in piè e di usare tutte le forze del Regno; ma che
però essendo sempre da anteporsi la clemenza al rigore,
l'animo suo era di concedere i perdoni, e far
cessar tosto le calamità della guerra a quegli uomini
ed in que' luoghi, che fedeli si dimostrassero. I ministri
posero il partito, si rendessero le solite grazie
al Re, e si approvassero le cose proposte.
</p>

<p>
Ma lord Giovanni Cavendish con grandissima veemenza
arringando disse, che si maravigliava bene, che
si volesse ostinatamente continuare in quelle risoluzioni,
che già sì perniziosi frutti partorito avevano;
una metà dell'Impero perduta; l'altra malcontenta e
parteggiante; un Regno altre volte felicissimo, ora infelicissimo;
una nazione già virtuosissima, ora corrottissima;
ogni pubblica virtù guasta e contaminata;
e con ogni vizio entrate le perdite e le sconfitte. Si
taccian gli Americani delle mire d'independenza. Certo
per l'Inghilterra non istette, che un tale partito non
pigliassero, giacchè i ministri ogni opera hanno fatto
per a ciò sforzargli; si taccian di dissimulazione i coloni;
ma hanno essi costantemente asseverato, che i
termini della concordia eran quelli di ritornare allo
stato dell'anno 1763. Forti eserciti e poderose armate
si voglion contro gli Americani mandare. Ma
son essi in casa loro, circondati dagli amici, abbondanti
di ogni cosa; gl'Inglesi lontanissimi, scarsi di
<span class="pagenum"><a id="Page_190"></a>[190]</span>
vettovaglie; han per nemici gli uomini, i venti, il
cielo. E quali ricchezze, quali tesori, necessarj non
saranno per procurare fin là ai soldati le provvisioni?
Le selve impenetrabili, le montagne inaccessibili serviran
nei casi sinistri d'asilo, ove si ricoverino, di
nido donde sbocchino di nuovo, agli Americani. Ma
agl'Inglesi converrà vincere o morire, od incontrar
la vergogna, peggiore assai della morte, del fuggir alle
navi. Gli Americani useranno le opportunità de' luoghi
da essi soli conosciute per tribolar le genti britanniche,
per mozzar le vie, per sorprendere le munizioni,
per opprimer con fazioni improvvise gli stracorridori,
per istancare, per consumare, per temporeggiare,
per protrarre l'esito finale della guerra. Non
si metteranno al rischio delle battaglie, esclamava
l'oratore, ma ci piglieranno alla stracca, noi, che lontani
siamo a tremila miglia. Sarà loro facil cosa il
riempir le compagnie, a noi impossibile. Sapranno
usar le occasioni delle temporali superiorità per riportarne
qualche rilevata vittoria, sicchè i tardi soccorsi
per mezzo dell'Atlantico non arriveranno in tempo.
Eglino impareranno alla scuola nostra l'uso dell'armi
e l'arti della guerra; e tal riscontro daranno
di lor medesimi ai maestri loro, che a questi ne increscerà
grandemente. Ma, suppongasi la vittoria; sarà
ella certamente molto sanguinosa, ed il frutto ne saranno
Terre distrutte, campi abbruciati, sudditi da
odio irreconciliabile inveleniti, la prosperità del commercio
guastata, e sospetti continui di futuri motivi
di guerra. Sono molto antiche le querele intorno i pericoli
alla libertà dei grossi eserciti stanziali; ma la
lunga e difficil guerra americana gli accrescerà viemmaggiormente,
e per ristoro del male ci comperano
i ministri quei malandati Tedeschi, buona gente al
<span class="pagenum"><a id="Page_191"></a>[191]</span>
postutto, ma per isgabelli di dispotismo maestri di
coloro che sanno. Ma se per lo contrario sarem perdenti,
i tesori perduti rifar non si potranno, il commercio
non potrà risorgere, la nazionale gloria, prima
sorgente della virtù e della generosità degli animi,
ne sarà oscurata, il nome britannico macchiato, il
valore spento; e non potrem nelle disgrazie nostre
avere il conforto di avere operato con maturità di
consiglio, nè quello di non essere stati avvertiti. La
querela americana diventerà tosto querela europea, e
se questa patria non ne sarà sobbissata, sarà piuttosto
da ascriversi alla fortuna sua, che alla prudenza
de' suoi reggitori. Tale è la grandezza, tale l'importanza
del soggetto, che dee far maraviglia, che nella
considerazione di questo sorgano passioni ed animosità,
quandochè converrebbe invece, che tutti si recassero
nella quieta mente la difficoltà della condizion
nostra, e ponderatamente esaminassero, quali avessero
ad essere i più pronti, i più efficaci, i più conducevoli
rimedj. Si preghi adunque, concludeva, si
supplichi Sua Maestà, perchè si sospendano le ire, e
non si corra sì tosto a versare colle mani inglesi il
sangue inglese. E che intanto con diligenza e con pacatezza
d'animi si avvisino le cause della presente
discordia, e gli opportuni mezzi si ritrovino per ricongiungere
le lacerate parti del britannico Impero;
per ristorar in maestà del governo, l'obbedienza alle
leggi, l'autorità del Parlamento, il contento e la felicità
di tutto questo inclito e nobilissimo popolo.
</p>

<p>
Gli ascoltanti si trovavano in tempera, e la veemente
orazione del lord Cavendish aveva una mirabile
impressione fatta sulle menti di tutti. Ma replicarono
con non minor calore i ministeriali, che non
si poteva restar capace, come questi acconci oratori,
<span class="pagenum"><a id="Page_192"></a>[192]</span>
i quali tanta pompa facevano d'amor della patria,
tante lunghiere spendevano per provare, che quei che
si trovavano in ribellione contro l'autorità della Gran-Brettagna,
avessero la ragione; e come sembrassero
voler recarsi a diletto il perturbar nell'opere sue il
governo a tempi di sì grave frangente. Nè meglio si
poteva comprendere, come si fossero risoluti a voler
dimostrare, che di necessità gli Americani ne sarebbero
andati colla vittoria; che nei decreti del congresso,
che nei bandi di Washington si mettano innanzi
tali dottrine, ciò si potrebbe comportare; ma
che da uomini inglesi, da padri stessi della patria siano
con tanta certezza affermate, e tanto studiosamente
propagate, non potersi a patto nessuno, nè osservar
senza maraviglia, nè tollerar senza sdegno. Affermasi,
gli Americani non mirar all'independenza. La qual
cosa si concederà facilmente, se si voglia contendere,
che non vogliono avere, ma che di già hanno ed usano
la independenza, giacchè di già sonsi recato in mano
tutta l'autorità del governo col batter moneta, col
gittar biglietti di credito, coll'impor tasse, col far leve,
col dichiarar le guerre, coll'esercitarle, col concedere
lettere di marca e di rappresaglia. Ma le dolci e corrive
persone, che qui stanno all'intorno, rispondono,
che i coloni protestano la leanza, e contraddicono alla
independenza. Cosa nuova invero, che si debba più
fede prestare alle parole, che ai fatti; e mentrechè
questi uomini agevoli al credere loicano fra queste mura,
gli Americani immaginano, e ad effetto mandano
nuove costituzioni di governo, certamente per conservar
gli ordini antichi, ed alla Gran-Brettagna riunirsi.
Ma quali sono le condizioni d'accordo, che sin qui
offerto hanno gli Americani? Di consentire a riconoscere
il medesimo sovrano. Certo il riconosceranno
<span class="pagenum"><a id="Page_193"></a>[193]</span>
eglino, purchè possano far ogni voler loro, e prestar
niuna obbedienza alle ingiunzioni sue. E si vorrebbe,
che calasse l'Inghilterra a simili condizioni, le quali
se non sono oltraggiose, sono certamente ridicole? Il
Parlamento ha aperto un adito di concordia, col quale
s'ei non rinunziava del tutto al diritto della tassazione,
fuori di dubbio poco ne conservava, e gli Americani
medesimi potevano di per sè stessi tassarsi. Ma
si ha da far con uomini, che non possono essere piegati
nè da benefizio, nè da misericordia. Con quali
parole, con qual istile l'abbian essi ricevuto, il Mondo
tutto, ed i segreti nemici nostri stessi, che ne restaron
maravigliati, il sanno. Se l'Inghilterra s'ha da
piegar ad un tanto bassamento, se si ha da abbandonar
l'onore cotanto alle monarchie necessario; se
in luogo di pigliar le armi contro un nemico che ci
disfida, che disprezza il governo e gli uomini della
Gran-Brettagna, si ha ad inclinar la volontà alle sue
dimande ognor crescenti, si pigli pure il partito posto
in mezzo dagli avversarj. Che il costringere all'obbedienza
i coloni sia impresa difficile, nissuno lo nega.
Ma dove non è difficoltà, non è gloria. Poco conoscono
la perizia degl'Inglesi capitani, ed il valor di
questi soldati coloro, che ci vogliono far disperare.
I potentissimi Borboni, gridavano i ministeriali, tutti
congiurati contro di noi nell'ultima guerra non han
potuto farci stare; ed il Re di Prussia trovò negli aiuti
nostri la forza di resistere alla lega del Nort. L'Inghilterra
signoreggia i mari;  ella conquistato ha quelle
stesse terre, sulle quali insistono questi medesimi ingrati
sudditi; e non potrà ella suggettargli? Che possano
alcuni potentati europei venir a parte della contesa
si crede facilmente, se si considera la prosperità
nostra, la invidia forestiera, e l'arti di cotesti Americani
<span class="pagenum"><a id="Page_194"></a>[194]</span>
intenti a commoverci contro tutto il mondo.
Ma dobbiam noi pigliar i partiti sui desiderj, o sull'ingiustizia
altrui? Facciam quel che dobbiamo, perchè
non c'intervenga quel che temiamo. Le gagliarde
armi ci faran rispettare, i timidi consiglj disprezzare.
Le guerre seguono i deboli, fuggono i forti. Che cosa
poi sian iti immaginando questi uomini fisicosi intorno
quegli innocenti Tedeschi, non è facile il dire.
L'esempio dei mercenarj non è nuovo, e stato è sempre
senza pericolo. I soldati forestieri quelli non sono,
che possano la servitù stabilire delle terre inglesi; ma
sì gli animi disposti alla servitù alla quale più spesso
conducono le vociferazioni e l'esagerazioni dei demagoghi,
che non le trame dei maestrati. In rispetto poi
a quelle lunghe lamentanze in sui vizj d'oggidì diciamo
bene, seguitavano i ministri a discorrere, che
miglior opinione abbiamo noi di un popolo, presso
il quale si abborrisce il deridere il buon costume, che
è famoso al mondo per la civiltà sua, e stato è di
tanti egregi fatti autore sì in pace, che in guerra.
Son queste piuttosto fole da infermi, o impronte esasperazioni
d'animi ambiziosi, i quali vanno immaginando,
che non vi possa esser virtù, finchè non hanno
essi il dominio. Il destino della Gran-Brettagna si trova
ora in bilico. Dopochè ha per mare e per terra grandemente
fiorito il suo imperio, e la sua fortuna meglio
che ogni altro regno della cristianità, si tratta
di presente, se questa prosperità si debba più oltre
continuare; se queste ricche e potenti colonie, l'opera
delle nostre mani, il frutto della nostra industria,
l'oggetto di tante nostre cure, il prezzo di tanti
tesori e di tanto sangue, debbano ora con un esempio
d'inudita ingratitudine, per le mani stesse dei popoli
loro, e per le astute macchinazioni dei falsi amici,
<span class="pagenum"><a id="Page_195"></a>[195]</span>
e dei segreti nemici nostri, separate esser per sempre
dall'antica patria, dall'amorevole e comune madre.
Il non risentirsi a sì fatto danno piuttosto esiziale
che grave, il non porci tutte le facoltà nostre
e la vita per frastornarlo, sarebbe viltà troppo inudita
nella memoria delle cose inglesi,  e troppo del
nome britannico indegna. Così parlarono i ministeriali.
Raccolto il partito, fu vinto il no sulla proposta
del lord Cavendish. Si proposero quindi da parecchj
fra i primi oppositori diverse provvisioni d'accordo
a favore dei coloni. I dispareri camminarono al colmo.
Ma i ministri, che si appresentavano coi pensieri fatti
e coll'armi apparecchiate, fecero cadere ogni trattazione
in questo proposito.
</p>

<p>
Avendo i ministri tutti gli apparati fatti, che per
la guerra facevan di mestieri, vollero anche tagliare
al nemico i nervi principali della medesima, che sono
gli uomini, le armi e la pecunia. Una parte degli
uomini impiegavano gli Americani sopra le navi per
la bisogna del corseggiare; le armi e le munizioni traevano
o di soppiatto, od anche apertamente dai paesi
esterni, e la pecunia era il frutto del commercio loro.
Adunque i ministri proposero una provvisione così
fatta, che ogni specie di traffico colle tredici colonie
unite fosse proibito; che ogni proprietà americana o
galleggiante in sui mari, o stanziante nei porti fosse
dichiarata legale preda in favore degli uffiziali, e compagnie
delle navi del Re; che gli uomini, i quali sulle
americane navi si ritrovavano, presi che fossero, si
obbligassero a servire su quelle dell'Inghilterra indistintamente
come semplici marinari; e che in ultimo
luogo fosse la Corona autorizzata ad inviar commissarj
colla potestà di conceder i perdoni a quei particolari
uomini, che meglio paressero meritargli; e di
<span class="pagenum"><a id="Page_196"></a>[196]</span>
chiarire anche tutta una colonia, od una parte di essa
in istato di obbedienza verso il Re, nel qual caso potessero
farle esenti dal rigor della legge, ed all'antica
condizione restituirle.
</p>

<p>
Questa provvisione era molto consentanea all'altre
di già vinte, ed al disegno che i ministri si erano
nell'animo loro concetto intorno il modo di esercitar
la guerra, ed era generalmente da lodarsi. Conteneva
però certi articoli, che gli uomini prudenti non potranno
non biasimare. Imperciocchè il voler far la
guerra agli Americani anche in sui mari, non era che
bene. Bene era considerata anche quella parte, che
i commissarj fossero autorizzati a conceder le perdonanze
sì ai particolari uomini, che alle province.
Ma il confiscare indifferentemente le proprietà così
private, come pubbliche; il concederne la preda ai
rapitori, e lo sforzar gli uomini appartenenti alle ciurme
americane, di qualunque grado o condizione si
fossero, a divenir gregarj sulle navi inglesi, nissuno
non sarà per detestare. I dissenzienti nel Parlamento
ne fecero un grandissimo scalpore, e con molto acerbe
parole la condannarono. La provvisione però si ottenne
con gran favore.
</p>

<p>
<span class="sidenote">1776</span>
</p>

<p>
Terminata la bisogna del Parlamento, pose fine il
Re alla presente tornata, assicurando, ch'ei non temeva
di moto alcuno dei principi europei, i quali
tutti si dimostravano disposti a volere mantener la
concordia. I ministri avevano ottenuto dal Parlamento
ogni intento loro, e poco o nulla dubitavano del prospero
successo delle cose. Pareva loro impossibile, che
i soldati accogliticci del congresso potessero tener le
armi in mano, allorchè vedessero le soldatesche europee;
e credevano, che la fama solamente della venuta
dell'esercito inglese era bastante ad aprir l'occasione
<span class="pagenum"><a id="Page_197"></a>[197]</span>
a nobilissimi acquisti. E ponendo eziandio,
che le truppe colonarie tenessero il campo, come si
poteva dubitare, che male armate, peggio disciplinate,
e poco use ai pericoli della guerra ed al romor dell'armi,
avessero potuto resistere lungamente ai veterani
d'Europa? Una prima impressione sarebbe stata
fatale agli Americani, e le arti che si erano poste in
opera per dividergli, avrebbero allora pienamente l'efficacia
loro esercitata. Pochi, che fossero corsi agli
accordi, avrebbero tratto con loro tutta la moltitudine;
poichè nei moti popolari ogni cosa è soggetta
al temporale. I commissarj in sui perdoni, uomini
tutti di grandissima autorità, e molto splendidi per chiarezza
di sangue, e per la gloria delle cose fatte per
terra e per mare, dovevano esser presenti, secondando
le operazioni dell'esercito, e pronti a pigliar le prime
occasioni, che appresentate si fossero. Così argomentavano
i ministeriali, e tali erano le speranze loro.
Una gran parte della nazione aveva i medesimi pensieri
e le medesime speranze; chi per orgoglio, chi per
confidenza nel governo, chi per amor delle parti, e
chi per effetto dell'interesse, credendo l'uomo facilmente
ciò, che utile stima a sè stesso. Ciò non ostante
non mancavano di quelli, i quali o avevano per amor
della patria, o dimostravano, per la peste delle Sette,
molta inquietudine, e sinistri augurj prendevano delle
future cose. Argomentavano essi dalla pertinacia loro
alla pertinacia degli Americani; e non tralasciavano
di avere ad ogni tratto in bocca i miracoli, come dicevano,
operati in varj tempi, e presso molti popoli
dall'amor della libertà. Molto magnificavano l'ardire,
la costanza ed il coraggio americano; ed i sarcasmi,
i motti, le dicerìe sui satelliti, come dicevano, della
tirannide, intendendo di parlare dei soldati inglesi,
<span class="pagenum"><a id="Page_198"></a>[198]</span>
e molto più dei tedeschi, eran senza fine. Chiamavano
la perdita fatale, la vittoria pericolosa; lamentavano
il sangue sparso per una iniqua causa. Ogni
dì si pubblicavan libelli in favore o contro i coloni.
Gli uni rimproveravano agli altri, che prezzolati scrivevano;
gli altri agli uni, che licenziosi essendo essi
medesimi, favorivan la licenza. Ebbe specialmente
molta voga un libro dato alla luce dal dottor Price
intorno la civile libertà, e fu letto da tutti con grandissima
avidità. Ne ricevette pubbliche grazie dalla città
di Londra, e ne fu presentato con una scatola d'oro.
</p>

<p>
I due fratelli Howe, l'uno ammiraglio dell'armata,
e l'altro capitano generale dell'esercito in America,
furono eletti dal Re commissarj a fine di ristorar la
pace nelle colonie, e concedere i perdoni a coloro,
che paressero meritare la reale misericordia. Il Signor
Peter-Parker, ed il conte di Cornwallis eransi, già
buon tempo, imbarcati con molte genti per alla volta
dell'America. Partivano eziandio coll'altre genti inglesi
e tedesche l'Almirante Hotham, ed i generali
Burgoyne e Philipps.
</p>

<p>
Mentre queste cose si facevano in Inghilterra, i provinciali,
che assediavano Boston, erano entrati in grandissima
speranza non solo d'impadronirsi della città,
ma ancora di far prigione tutto il presidio, e distruggere
il navilio, che gl'Inglesi tenevano nel porto e
nella cala di Boston. Aspettavano impazientemente,
che col crescere del verno montasse di modo il freddo,
che ne gelassero i vicini mari ed i fiumi, che in quelli
hanno le foci. Il gelicidio per l'ordinario soleva mettersi
verso il Natale; e tenevano per certo, che in sull'uscir
dell'anno vecchio, od in sull'entrar del nuovo
sarebbe per la grossezza del ghiaccio fatto loro abilità
di valicare a piè asciutti il braccio di mare, che
<span class="pagenum"><a id="Page_199"></a>[199]</span>
la penisola divide dal continente, dove stavano accampati.
In tal caso gl'Inglesi non avrebbero potuto resistere
alle forze molto superiori dell'esercito americano.
Ma essendo contro il solito corsa in quell'anno
molto temperata la stagione, furono i provinciali
ingannati delle speranze loro. L'indugio fu di
molta utilità alla guernigione; perciocchè gli Americani
in su quell'aspettazione si tennero assai quieti
negli alloggiamenti loro. Questa tregua durò ben tutto
l'inverno. Ma entratosi nel mese di marzo le cose
si riscaldavano di nuovo; e gli Americani ardevano
di desiderio di por fine con una onorata fazione al
lungo e fastidioso assedio. Del che avevano e l'incentivo
e la necessità. Era giunta in America la nimichevole
dicerìa fatta dal Re al Parlamento, e copie
di questa andavano attorno nel campo bostoniano.
Inoltre si sparsero le novelle, che la prima petizion
del congresso era stata disgradata. Tutto l'esercito
se ne commoveva a grandissima rabbia, e la dicerìa
fu arsa in pubblico dagl'infuriati soldati. Cambiarono
in questo medesimo tempo il campo rosso delle bandiere,
e lo fecero addogato con tredici liste, come
un simbolo del numero e dell'unione delle tredici
colonie.
</p>

<p>
Il congresso, avendo ricevuto le novelle degli avversi
procedimenti del governo, e massimamente quelle
della provvisione del commercio, e della condotta
delle genti tedesche, si persuase facilmente, che niuna
altra speranza era rimasta fuori di quella dell'armi.
Senza metter tempo in mezzo, volendo approfittarsi
della rabbia eccitata nell'universale dei popoli, fe' una
gran calca a Washington, acciocchè, posti dall'un
de' lati tutti gl'indugi, e sprezzati tutti i pericoli, ad
ogni modo voltasse la mira principale a finir la guerra
<span class="pagenum"><a id="Page_200"></a>[200]</span>
bostoniana, e cacciasse via da quelle mura il nemico.
Ei prevedeva benissimo, che di quell'esercito si sarebbe
avuto un vicino bisogno per opporsi in altri
luoghi all'armi britanniche, ed i disegni del nemico
guastare nelle altre parti dell'America. Non si dubitava
punto, che gl'Inglesi avrebbero fatto qualche
forte impressione nei luoghi più deboli, e temevasi
principalmente della città della Nuova-Jork. Perciò
se non si levava quel nido agl'Inglesi, che sarebbe
rimasto loro alle spalle, le cose si sarebbero trovate
in gravissimo pericolo. Ricevuti gli ordini, e stimolato
eziandio dalla necessità del frangente e dal desiderio
della gloria, andava Washington considerando
i mezzi, i quali al desiderato fine più sicuramente
condurre il potessero. Ei non istava senza speranza
di poter dare alla città con prospero successo l'assalto.
Quella parte della cala di Boston, che è vicina
a Cambridge ed a Roxbury, era gelata; il che
avrebbe grandemente facilitato l'impresa, e per valicar
le restanti acque sino alle mura di Boston, si
aveva in pronto un gran numero di battelli. Si avevano
inoltre due batterie galleggianti situate alle bocche
del fiume di Cambridge. Sapevasi, che il presidio
mancava di munizioni da guerra, e ch'era molto
estenuato dalle fatiche e dalle malattie. Aveva poi anche
il generale una grandissima confidenza posta nel
valore e nella costanza dei proprj soldati. Perciò pose
in una Dieta, che si fece di tutti i generali, il partito
dell'assalto. Ward e Gates, ambedue soldati di gran
conto si opposero, affermando, che senza mettersi ad
un tanto rischio si poteva ottenere il fine di cacciar i
nemici da Boston con occupare le alture di Dorchester,
le quali signoreggiavano al tutto la città. Il partito
non si ottenne; del che il generale si mostrò
<span class="pagenum"><a id="Page_201"></a>[201]</span>
molto mal contento, ma fu obbligato ad accomodarsi
all'opinione dei più. Si risolvette adunque di
andar a prender il posto delle alture; alla qual bisogna
per conforto dei generali Ward, Thomas e Spencer, era
stata apparecchiata una gran quantità di fascine e di
gabbioni. Erano anche state condotte da Ticonderoga e
da Crown-point grosse artiglierie con una quantità sufficiente
di obici e di bombarde. Ei pare, che il generale
Howe, il quale era di natura molto circospetta, non abbia
voluto prevenire, trovandosi troppo debole, questo
disegno dei provinciali, il quale dava loro sicuramente
vinta tutta la guerra dell'assedio. Eglino poi, per tenere
attento da un'altra parte il nemico, piantarono
grosse batterie a riva il mare a Cobbs-hill, alla punta
di Lechmere, a Phipps-farm ed a Lambsdam in sul
canto di Roxbury. Incominciarono a trarre la notte dei
due marzo con molta furia. Le bombe cadevano frequenti
nella città. Il presidio era tutto intento all'ispegnere
l'incendio delle case, ed in tutti quegli altri
uffizj fare, che sono necessarj in simili casi. Intanto
si preparavano gli Americani con grandissima non solo
contenzione, ma allegrezza alla fazione delle alture;
ed a quest'uopo s'eran fatte marciare da' vicini luoghi
molte compagnie di milizie per ingrossar l'esercito.
Sceglievano i Capi la notte del quattro marzo; conciossiachè
speravano, che la ricordanza dell'uccisione
dei loro seguìta ai cinque di marzo in Boston nel 1770
avrebbe nuovo ardore aggiunto col desiderio della vendetta
a quegli animi già pur troppo inferociti. Venuta
la notte nella sera dei quattro, ogni cosa essendo all'ordine,
procedevan gli Americani con mirabile silenzio
verso la penisola di Dorchester. La notte era propizia,
il vento favorevole, perchè non portasse al nemico
quel poco di strepito, che non si poteva schivare.
<span class="pagenum"><a id="Page_202"></a>[202]</span>
Le strade facili pel gelicidio. Le batterie di
Phipps-farm, e quelle di Roxbury fulminavano con un
rimbombo maraviglioso. Ottocento uomini d'antiguardo
precedevano gli altri; seguiva il carreggio cogl'istrumenti
da trincerare. In terzo luogo venivan i lavoratori
in numero di dodici centinaia, guidati del generale
Thomas, ed in ultimo trecento carri carichi di
fascine, gabbioni e di manne di fieno. Quest'erano
per difendere sui fianchi i provinciali nel passare, e
ripassare l'istmo di Dorchester, il quale molto basso
essendo poteva esser da ambe le parti strisciato dalle
artiglierie delle navi nemiche. L'impresa ebbe prospero
fine. I provinciali arrivarono sulle alture non solo
senza offesa alcuna da parte del nemico, ma ancora
senza che questi ne avesse alcun sentore. Si misero
essi tosto a lavorare sì rattamente, che alle dieci della
sera avevan già costrutti due Forti atti a difendergli
contro le offese delle armi minute, e dei tiri a scaglia;
uno sull'altura che è più vicina alla città, e
l'altro su quella che guarda verso l'isola del Castello.
La mattina, sendo scuro sulle alture, continuarono
a lavorare, senza che si facesse dal canto del presidio
alcun motivo. Finalmente, diventata l'aria chiara,
ebbero a mirar gl'Inglesi non senza molta maraviglia
le nuove opere degli Americani. L'ammiraglio inglese,
veduta la cosa, protestò, che, se non si snidavano
di là i nemici, le navi sue non potevano senza un presentissimo
pericolo di totale distruzione stanziar più
oltre nella cala. La città stessa era soggetta ad esser
rovinata da capo in fondo a posta dei provinciali. La
comunicazione ancora, tra le genti che guardavano le
fortificazioni dell'istmo di Boston e le restanti, molto
difficile e pericolosa diventata. Le artiglierie nemiche
dominavano la spiaggia, dalla quale avrebbero dovuto
<span class="pagenum"><a id="Page_203"></a>[203]</span>
gl'Inglesi imbarcarsi nel caso della ritirata. Adunque
nissun altro partito era rimasto loro, che quello, o di
combattere per isloggiar da quella nuova stanza il nemico,
ovvero d'abbandonar del tutto la città. Non esitò
punto Howe da quel capitano valoroso ch'egli era, a
pigliare il primo, e disponeva ogni cosa per l'assalto.
Washington, accortosi del disegno, preparava le
difese. Le trincee si perfezionavano diligentemente, si
raccoglievano i soldati dai luoghi più vicini, e si accordavano
segnali da praticarsi su tutti i monticelli,
i quali da Roxbury sino alla riviera Mistica fanno,
come se fosse, una corona su tutta la spiaggia che
guarda Boston; e ciò affinchè le novelle e gli ordini
potessero in un subito trasmettersi da un luogo all'altro.
Andava dicendo a' suoi, si ricordassero del giorno
cinque di marzo. Nè solo apparecchiava i mezzi di
sostener la vicina battaglia e di ributtar il nemico; ma
ancora quelli di offenderlo e cacciarlo, se durante la
battaglia o dopo di essa, qualche buon'occasione avesse
offerto la fortuna. Era il suo pensiero, se il nemico
nell'assalto di Dorchester, come sperava, avesse toccato
una rotta, che quattromila uomini scelti stessero
pronti dalla parte di Cambridge a montar sulle navi
a quest'uopo state preparate, e, traversato quel braccio
di mare che sta in mezzo tra la terra-ferma e la
penisola, tentassero fra il tumulto e la confusione la
Terra. Il generale Sullivan comandava la prima schiera;
Greene la seconda. Si aspettava un altro fatto,
come quello di Charlestown, ed un'altra battaglia,
come quella di Breed's-hill. Howe faceva far le scale
per iscalar le opere degli Americani. Ordinava, che una
grossa schiera di soldati guidati da lord Percy, entrati
nelle navi da carico, che stavano allestite nel porto,
andassero ad approdare ad una bassa terra verso la
<span class="pagenum"><a id="Page_204"></a>[204]</span>
punta opposta all'isola del Castello. Già si movevano
le schiere, e gli Americani incitati dalla ricordanza
del dì anniversario, e della battaglia di Breed's-hill,
siccome anche dai continui conforti dei capitani, le
aspettavano non solo senza tema, ma con allegrezza.
Intanto pel riflusso le acque diventaron sì basse, ed
il vento incominciava a trarre sì forte, che non si poteva
valicare. Bisognò sostare per quel dì, intendendo
Howe di dar la battaglia all'indomani molto per tempo.
Ma succedeva la notte un temporale sì grosso, che
le acque ne erano agitatissime la mattina. Poi piovve
dirottamente. Il generale inglese non potè mandar ad
effetto il suo disegno. Ma gli Americani, usando bene
l'indugio, avevano un nuovo puntone costrutto, e le
altre fortificazioni condotto a perfezione. Il colonnello
Mifflin aveva apprestate molte botti piene di sassi e
d'arena, e collocate intorno le fortificazioni, acciò,
quando il nemico andasse all'assalto, rotolando con
grandissima furia in giù, rompessero gli ordini, e dessero
luogo ai suoi di potersi giovar della confusione.
Osservate diligentemente tutte queste cose, gl'Inglesi
si persuadettero, ch'era divenuta impresa troppo pericolosa,
e quasi disperata il dar l'assalto, l'infelice
evento del quale, o solamente la vittoria piena di sangue,
come quella di Breed's-hill, avrebbero in troppo
grave rischio poste le cose inglesi in America. Nè non
era da farsi stima, che quand'anche la battaglia fosse
stata prospera, la guernigione non era sì numerosa,
che si avesse potuto conservare senza pericolo la possessione
della penisola di Dorchester, dovendo essa di
già custodire non solo la città, ma ancora la penisola
di Charlestown. La battaglia si poteva meglio fare, e
la vittoria desiderare, perchè le armi del Re non ricevessero
percossa nella riputazione, che per l'evento
<span class="pagenum"><a id="Page_205"></a>[205]</span>
totale delle cose su quelle spiagge. Non era perciò il
frutto della vittoria eguale al pericolo della battaglia.
Si doveva anche far considerazione, che il posto di
Boston non era gran fatto accomodato alle future fazioni
dell'esercito che si aspettava dall'Inghilterra, e
Howe medesimo aveva qualche tempo prima avuto
istruzioni dal lord Darmouth, uno dei segretarj di
Stato, per votar la città, ed andarsene a posare nella
Nuova-Jork. Il che non potè eseguire per non avere
avuto a quel tempo alla mano il navilio sufficiente pei
trasporti. Considerate attentamente tutte queste cose,
i generali inglesi si risolvettero ad abbandonare la
città, lasciandola del tutto in potere dei provinciali.
Nella qual cosa s'incontravano però grandissime difficoltà.
Imperciocchè non avendosi in pronto più di
cencinquanta navi tra grosse e sottili, appena che capir
vi potessero le ciurme e la guernigione, le quali
tra l'una e l'altra sommavano a dieci migliaia di persone,
e quei Bostoniani, i quali essendosi dimostrati
favorevoli alla causa reale, non potevano rimanere
senza pericolo. Il viaggio da intraprendersi era lungo
e difficile, non potendosi attendere con quelle soldatesche
stanche ed infievolite di poter far con frutto
una qualche impressione sulle coste nemiche. Le speranze
in ciò eran sì deboli, che non si credette nemmeno
di poter tentare la città della Nuova-Jork, Terra
più di qualunque altra esposta alle offese dal canto
del mare. Nè altro partito si poteva pigliare, che
quello di andarsene ad Halifax; pel quale viaggio,
oltre la mancanza dei viveri ch'era grandissima, in
stagione era molto contraria; e se in ogni tempo pericolosa,
in quello pericolosissima. Regnavano allora
fortemente i venti da greco, i quali temevasi non
ispignessero l'armata di forza sino alle Antille; pel
<span class="pagenum"><a id="Page_206"></a>[206]</span>
quale lungo tragitto non erano a gran pezza le provvisioni
delle vettovaglie sufficienti. Si aggiungeva a
tutte queste difficoltà, che il territorio di Halifax era
una contrada sterile, dalla quale poco ristoro si poteva
aspettare, e nissuna provvisione vi si era precedentemente
potuta fare, essendo la partita da Boston,
e la determinazione di ritirarsi ad Halifax, state improvvise.
Nè non travagliava molto l'animo dei soldati
il pensare, che la necessità delle cose gli spingesse
verso tramontana, mentrechè sapevano, che le
future fazioni degli eserciti inglesi si dovevano fare
nelle colonie del mezzo, ed anche nelle meridionali.
Ma non era lasciato luogo ad elezione veruna. E siccome
gli Americani potevano coi tiri delle artiglierie,
o impedire in gran parte, o sturbare assai l'imbarco
delle genti, così Howe pose l'animo a rimuovergli
da un tal disegno. Mandati chiamare gli uomini
eletti di Boston, disse loro, che non essendo
più la città di nissun utile al Re, si era risoluto ad
abbandonarla, purchè Washington non fosse per disturbare
la sua partenza. Mostrò loro le materie accendibili,
che aveva fatto apparecchiare per metter
fuoco ad un tratto alla città, quando i provinciali in
qualunque modo il molestassero; che pensassero molto
bene di quale e quanto pericolo sarebbe per riuscir
alla Terra, se i due eserciti nemici per le vie della
medesima si azzuffassero; che in quanto a lui si era
risoluto di andarsene di quieto, e senza far nissun
danno, quand'anche gli Americani dal canto loro avessero
in animo di così fare. Gli esortava perciò, andassero
da Washington, e gli facessero intendere, qual
fosse in questo la mente sua. Furon gli eletti uomini
col generale americano, raccomandandogli molto la
misera città. Ei pare da quello che seguì, ch'ei consentisse.
<span class="pagenum"><a id="Page_207"></a>[207]</span>
Ma tregua scritta non ne fu nissuna. Alcuni
scrivono, che acconsentisse col patto, che gl'Inglesi
lasciassero indietro le munizioni da guerra. Questo
non affirmerei di sicuro. Furon esse ben lasciate, se
per accordo o per necessità, non si sa. Gli Americani
stettero quieti, e gl'Inglesi s'imbarcavano senza
ricevere molestia. Ma tristissima era in questo frangente
l'immagine della città. Nonostante gli ordini dell'Howe
tutto era affoltata e confusione. Mille e cinquecento
leali colle famiglie e colle masserizie loro
più preziose si affrettavano con infinito sbattito d'animo
ad abbandonare quelle stanze, ch'erano loro
tanto care state, e nelle quali di sì lunga felicità goduto
avevano. I padri colle robe loro, le madri coi
figliuoli correvano piangendo alle navi; e le ultime
salutazioni ed abbracciamenti di coloro che se ne andavano,
e di coloro che rimanevano, erano un miserabile
spettacolo; al quale però pochi attendevano,
intenti tutti alla bisogna della propria salvezza. Gli
infermi, i feriti, i vecchi ed i fanciulli dimandavano
pietà. I carri e le bestie da soma erano divenuti cagione
di contesa fra i cittadini, che i primi gli avevan
fermati, ed i soldati che se ne volevan servir essi.
Accrescevan molestia alla presente sventura le animosità,
che prevalevano tra i soldati da terra e le genti
da mare, gli uni rimproverando alle altre la cagione
di tanta infelicità. Si dolevano altresì della freddezza
e della ingratitudine della patria loro, la quale pareva
in tanto pericolo, in tante miserie ed in sì lontani
lidi gli avesse non che abbandonati, dimenticati.
Imperciocchè dal varcato mese d'ottobre in poi non
aveva il generale Howe, nè ordine, nè istruzione, nè
avviso di sorta alcuna dall'Inghilterra ricevuto, i quali
dimostrassero, esser vivo il governo, e ricordevole dell'esercito
<span class="pagenum"><a id="Page_208"></a>[208]</span>
bostoniano. Intanto i più perduti fra i soldati
e marinai, rotte le porte, mettevano a sacco le
botteghe e le case. Guastavan quello, che via portar
non potevano. In somma la città andava a ruba, e
si temeva ad ogni tratto, che nascesse qualche grande
incendio, che la consumasse. Addì quindici di marzo
il generale mandava un bando, che nissuno fra i Bostoniani
sino alle undici della mattina s'ardisse d'uscir
dalle proprie case, perchè non impedissero l'imbarco
delle soldatesche, che si doveva in quel dì effettuare.
Ma un vento di levante le faceva soprastare;
ed elleno per passatempo ritornarono in sul saccheggiare.
In questo mezzo gli Americani avevano rizzato
un puntone su quello sprone di Nook's-hill nella penisola
di Dorchester, e munitolo d'artiglierie, signoreggiavano
intieramente l'istmo di Boston, e tutta la
parte australe della città. Temevasi ancora, che, occupata
l'isola di Noddes, e piantatevi le artiglierie,
tirando dall'uno e dall'altro posto a pelo d'acqua a
traverso il porto chiudessero affatto il passo alle navi,
e fosse perciò tutto il presidio ridotto alla necessità
di arrendersi a discrezione. Per la qual cosa non si
frapposero più indugi. Le genti britanniche ed i leali
incominciarono a montare sulle navi alle quattro della
mattina dei diciassette marzo, e tutti si trovarono a
bordo alle dieci. Erano nel torno di dieci migliaia
di bocche. Ma le malattie, e le gelosie, che correvano
fra le genti di terra e quelle di mare, molto
gl'indebolivano. Le navi erano sopraccariche d'uomini
e di robe; scarseggiavan le vettovaglie; ogni cosa in
confusione. Montavano sulle navi le ultime genti del
retroguardo, quando Washington entrava colle sue
nell'altra parte della città colle bandiere spiegate, coi
tamburi battenti e con tutti gli apparati della vittoria
<span class="pagenum"><a id="Page_209"></a>[209]</span>
e del trionfo. Fu ricevuto dagli abitatori con tutte
quelle dimostrazioni di gratitudine e di osservanza,
colle quali si debbono riconoscere i liberatori. L'allegrezza
tanto più grande si dimostrava, quanto erano
stati più gravi i mali, che sofferto avevano. Avevan
essi provato per ben sedici mesi la fame, la sete, il
freddo e gli oltraggi di una soldatesca infuriata, che
gli riputava ribelli. Era stata la città sì asseccata di
vivanda, che vi si pagava una libbra di pesce fresco
ventiquattro soldi; un'oca si comprava oltre dieci lire:
un gallo d'India quindici; un'anitra cinque; il prosciutto
cinquanta soldi la libbra; legumi non se ne
trovavano; un montone costava più di quarantadue
franchi; le mele quaranta franchi il barile; le legna
da ardere si pagavan oltre cinquanta franchi la catasta,
e non se ne trovava. Si eran arse le panche delle
chiese; già si ardevano i palancati e gli assiti dei magazzini;
le case non abitate si eran disfatte, per averne
le legna. La carne da cavallo, quei, che ne poteron
avere, la trovarono buona. Lasciaron gl'Inglesi molte
artiglierie e munizioni. Le prime sommarono a dugencinquanta
tra grosse e minute trovate in Boston,
nell'isola del Castello e nelle trincee di Bunker's-hill,
e dell'istmo. Queste gl'Inglesi avevan tentato d'inchiodare
e di guastare; ma con poco successo per la
fretta. Altre n'erano state gettate in mare, ma furon
cavate. Si trovaron oltreacciò quattro bombarde, e
fra le munizioni si ebbero 2,500 misure di carbon
da mare; altrettante di fromento; 2,300 d'orzo; 600
di avena; cento giare d'olio, e cencinquanta cavalli.
</p>

<p>
Così venne, dopo un lungo e tedioso assedio, di
nuovo in poter degli Americani la città capitale della
provincia di Massacciusset con grandissim'allegrezza,
e de' suoi cittadini, e di tutta la lega, i quali preveggevano
<span class="pagenum"><a id="Page_210"></a>[210]</span>
benissimo, di quanta importanza fosse un
tale avvenimento sia per la opinion dei popoli, e sia
pel buon successo delle future operazioni della guerra.
Nel che si debba anche notare la vanità e l'infatuazione
dei ministri britannici, i quali in su quei primi
principj della guerra non fecero i provvedimenti necessarj
per render la vittoria certa, anzi tutte quelle
cose eseguirono, che la dovevano rendere, non che
dubbiosa, improbabile. In tal modo operarono, perchè
sia per l'orgoglio inglese, sia per gl'infedeli rapportamenti,
o sia pure per non aver curato gli esempj
delle storie, si eran dati a credere, che i provinciali
non sarebbero stati osi a guardare in viso le soldatesche
inglesi, e che quella foga si sarebbe tosto convertita
in freddezza ed in malavoglia. Non pensarono,
che la natura stessa delle cose già da qualche tempo
dava incitamento alla rivoluzione americana, essendo
diventati quei popoli ricchi e potenti, e nulla avendo
rimesso dell'antico entusiasmo. Quindi è, che entrarono
i ministri nella guerra con deboli apparati, e
non mandarono gli aiuti, quando era tempo, e gli
mandarono, quando non era più tempo.
</p>

<p>
Entrati i provinciali in possesso di Boston posero
tosto al fisco i beni mobili e stabili di quei fuorusciti,
i quali, lasciata la patria, accompagnato avevano il generale
Howe ad Halifax. Gli vendettero all'incanto, ed
il ritratto usarono nelle bisogne del pubblico. A quelli,
ch'erano rimasti, fu fatto il processo, e furon chiariti
nemici e traditori della patria; i beni loro parimente
venduti e confiscati. Ma una cosa più di tutte
occupava le menti dei Bostoniani, e questa si era di
affortificar la città, dimodochè si potesse per l'avvenire
preservare da quelle calamità, dalle quali di
fresco era stata liberata. Usavasi in ciò grandissima
<span class="pagenum"><a id="Page_211"></a>[211]</span>
diligenza; ed i cittadini intendevano a volta a volta
all'opera. Soprantendevano il tutto quattro ingegneri
Prussiani, ed uno Francese con parecchj Americani.
Ma nonostante la diligenza, che si usava, non era
possibile, che si riducesse Boston ad uno stato di
buona Fortezza a poter tenere contro una regolare oppugnazione;
bensì si poteva preservare da una battaglia
di mano.
</p>

<p>
Siccome appariva da certe mosse dei provinciali,
e principalmente dall'aver essi occupato alcune delle
isolette poste nella cala di Boston, che assaltar volessero
il castello Guglielmo situato nell'isola di questo
nome, il che avrebbe impedito alle navi inglesi
l'ingresso nel porto, e preservato dagli assalti loro
la città, il generale Howe credette, opportuna cosa
fosse lo smantellarlo ed arderlo; e così fece prima
della sua partenza, quantunque non si portasser via
le artiglierie, ma solo a molta fretta s'inchiodassero.
Indugiò ben una settimana pei venti contrarj,
o per la bonaccia l'armata britannica prima, che potesse
uscire dalla cala, ed entrar nell'alto mare. Ma
finalmente ciò ottenutosi non senza molta fatica, contro
l'aspettazione di tutti, e fuori del solito della
stagione ebbe il viaggio molto prospero, e se n'andò
a golfo lanciato ad Halifax. L'ammiraglio Shuldam,
il quale comandava a tutta l'armata, lasciò nelle acque
di Boston con molte navi il comandante Banks,
acciocchè restassero i mari aperti, e la navigazione
sicura alle navi del Re, le quali ignorando l'abbandonamento
della città, a quella via fossero incamminate.
Il disegno riuscì in parte, ed in parte no; conciossiachè
la cala essendo grande, ed interspersa di
molte isolette con alcuni porti qua e là opportuni
alle insidie, da questi saltavan fuori improvvisamente
<span class="pagenum"><a id="Page_212"></a>[212]</span>
i corsali, e le navi non guardate e non guardantisi
opprimevano ad un tratto. Tra gli altri il capitano
Manly predò una nave da carico, che portava quattrocento
botti di carne salata, di piselli, di tartuffi
e d'altri camangiari in copia.
</p>

<p>
Ignorando Washington, quali fossero i consiglj di
Howe, ed a qual parte fosse avviata l'armata britannica,
stava in molto sospetto per la città della
Nuova-Jork. Per la qual cosa ei scrisse tosto al brigadier
generale lord Stirling, che vi era dentro, mandandogli,
stesse avvisato, e che aveva spinto in suo
aiuto alcune compagnie di corridori, e cinque battaglioni.
Ma le genti del Re non erano a gran pezza
in condizione di poter tentare alcuna cosa contro la
città. Si recarono a gran ventura il poter arrivare
sane e salve ad Halifax. Howe si era fermo, prima
di procedere a nuovi fatti, a voler rinfrescare i suoi,
e ad aspettare i rinforzi, che non dubitava, dovessero
arrivare dall'Inghilterra.
</p>

<p>
Nè meno prosperamente procedevano le cose del
congresso nella provincia della Carolina Settentrionale,
che nel Massacciusset; nella quale però avevano
incominciato a scoprirsi grandi e pericolosi movimenti.
Il governatore Martin, quantunque si fosse rifuggito
sulla nave del Re, non istava però ozioso, e non cessava
notte e dì nell'inventar nuovi disegni per far
risorgere la causa reale nella sua provincia. Tanto
maggiore speranza aveva di poter fare qualche notabile
effetto, che sapeva, che l'ammiraglio Peter-Parker,
ed il conte Cornwallis erano partiti dai porti dell'Inghilterra
per una spedizione contro le Caroline. Egli
era anche informato, che il generale Clinton con alcune
compagnie doveva venire a congiungersi seco lui
al capo Fear, situato alle foci della riviera Fear per
<span class="pagenum"><a id="Page_213"></a>[213]</span>
alla via di Wilmington. Non dubitava punto con queste
genti riunite, e coi montanari scozzesi, ed i Regolatori,
gli uni e gli altri uomini avvezzi all'armi,
e molto temuti dagli altri Caroliniani, e che si dimostravano
non solo fedeli, ma ardenti in favor dell'Inghilterra,
di far rivoltar la provincia, e sotto le
leggi del Re di nuovo ridurla. Indettatosi adunque
con tutti costoro rizzò lo stendardo reale, e comandò,
che tutti vi accorressero per difendere la patria e le
legittime leggi contro i ribelli. Per render più efficaci
gli aiuti dei montanari e dei Regolatori, siccome
pure di tutti gli altri leali, creò il colonnello Macdonald,
persona fedele e zelante molto, capitano generale
di tutte le leve, acciò le riducesse sotto gli
ordini, ed in ischiere regolari le informasse. Il disegno
riuscì. S'ingrossavano ogni giorno a Cross-Creek,
e facevano timore di qualche moto importante, se
non vi si poneva un pronto rimedio. L'assemblea
provinciale, conoscendo l'importanza della cosa, spedì
con grandissima celerità contro quella testa di leali
tutte le genti, che apparecchiate si trovavano, e da
ogni parte ne raccoglieva delle nuove. Così in tutta
la Carolina si erano levate in arme le parti leale e
libertina, e l'una contro l'altra con grande ferocia
procedevano. Fu eletto a condottiere dei libertini il
generale Moore, il quale con alcune bocche da fuoco
andò a pigliar posto presso i leali ad un luogo detto
Rockfish-bridge, dove studiava ad affortificarsi. Ebbe
intanto rotto il ponte. Macdonald gli mandò, venisse
a porsi sotto lo stendardo reale; e nel caso rifiutasse,
lo tratterebbe da nemico. Fu la risposta di Moore,
che sottoscrivesse egli stesso un giuramento di fedeltà
al congresso, ponesse giù le armi, e sì facendo
sarebbe ricevuto nel numero degli amici. Nel mentre
<span class="pagenum"><a id="Page_214"></a>[214]</span>
che queste pratiche s'intertenevano tra l'uno, e l'altro
Capo, le quali il Moore a bello studio andava
tirando in lungo, e frapponendo tempo in mezzo, le
genti sue s'ingrossavano, finchè divennero del tutto
superiori a quelle del nemico. Si accorse finalmente
Macdonald del pericolo in cui si trovava; e quantunque
fosse già da ogni parte cinto dai provinciali,
ciò non di meno con mirabile destrezza e coraggio se
ne sbrigava. Camminando, senza mai posarsi, molto
celeremente, mettendo spesso tra di lui ed i seguitatori
fiumi, selve e passi difficili, dopo di aver corso
lo spazio di ottanta miglia, malgrado la vigilanza del
nemico, che cercava in ogni maniera di mozzargli la
via, arrivò a Moore's-Creek, sedici miglia distante da
Wilmington. Ivi sperava, che si sarebbero accozzate
le genti del governatore Martin, e del generale Clinton,
ch'erano di già l'uno, e l'altro arrivati al capo
Fear. Ma i provinciali che non avevano mai intermesso
di seguitarlo, non solo impedirono questa congiunzione,
ma lo ridussero alla necessità di combattere.
Assalì il nemico con una foga grandissima. Ma
il capitano Macleod, e molti altri uffiziali de' suoi essendo
rimasti uccisi sulla prima giunta, perdutisi di
animo andarono in volta, abbandonando il generale
loro in mezzo dei nemici. Fu fatto prigioniero con
molti altri leali. Questa vittoria fu di molta importanza;
imperciocchè, se i leali ne fossero iti colla
migliore, che solo avessero potuto congiungersi colle
genti del governatore, e del generale Clinton, e,
stando in sul capo Fear, aspettato avessero gli aiuti
che dovevano arrivare dall'Irlanda, certa cosa è, che
gli affari del congresso sarebbero andati molto stretti
nelle colonie meridionali. Oltreacciò i Caroliniani impararono
a conoscere le proprie forze, e si levò via
<span class="pagenum"><a id="Page_215"></a>[215]</span>
quella opinione, che generalmente aveva prevalso,
della debolezza della Carolina Settentrionale; conciossiachè
nella presente fazione non solo combattettero
con prospero successo contro i Regolatori e gli Scozzesi,
uomini europei, dei quali sino allora erano stati
in gran terrore; ma ancora avevano in dieci giorni
raccolti dieci migliaia di soldati, tutti buona e risoluta
gente. Da un altro canto la fretta dei leali fu
cagione della rovina loro. Poichè, se avessero temporeggiato
sino all'arrivo delle genti d'Europa, ed
allora solamente rizzate le insegne del Re, avrebbero
certamente fatto qualche egregia pruova in suo prò,
e forse fatto inclinare del tutto a favor suo le cose
nelle province meridionali.
</p>

<p>
Ritornando ora a parlare del lord Dunmore, ei continuò
ancora per lungo tempo a stanziare colle sue
navi nelle acque della Virginia. Ma essendo tutti i
luoghi, e tutte le coste diligentemente guardate dai
provinciali, non solo non poteva fare impressione nissuna,
ma neanco procacciarsi le cose necessarie al
vivere di tanta moltitudine. Perciò essendo i calori
grandi, le acque guaste, streme le vettovaglie, le genti
stivate nelle navi, nacque pell'orribil puzzo e tanfo
delle sentine, e pel sucidume dei corpi, in questi una
pestilenziosa e mortalissima infermità, della quale morirono,
e Bianchi, e Neri in grandissima copia; ma
molti più di questi, che di quelli. In questo stato il
navilio di Dunmore andava errando qua e là da questa
isola a quell'altra, da questa piaggia a quella;
ma quando ei voleva accostarsi alla terra, trovava le
popolazioni nemiche, che il ributtavano, e per la
debolezza delle sue genti non poteva far frutto. Per
sopra mercato dei mali, i venti spinsero una parte
delle navi sulle spiagge virginiane, dove i miseri sbanditi
<span class="pagenum"><a id="Page_216"></a>[216]</span>
divenuti cattivi in mano dei proprj concittadini
cambiarono le stanze delle puzzolenti corsie in oscure
ed orribili prigioni. Finalmente per non morir di certa
morte su quelle fatali spiagge, arse prima le navi
meno preziose, andarono questi miseri avanzi di soldati
e di cittadini sbattuti dalle tempeste, afflitti dalla
fame, dalla sete e da mortalissime malattie a cercar
rifugio, parte nelle Floride, parte nelle Bermude e
parte nell'Antille. Così, discacciato del tutto il nemico,
rimase assicurata la provincia. Cotal fine ebbe
l'impresa di Dunmore contro la Virginia, e cotal esito
sortì il disegno di aver voluto gli schiavi contro i
proprj padroni loro rivoltare.
</p>

<p>
Non aveva intanto il congresso rimesso la diligenza
negli apparecchj della guerra marittima; al che lo
induceva la necessità di difendere le proprie coste dagli
insulti dei corsali nemici, e d'intraprendere con
ogni migliore modo possibile le navi loro da carico.
A ciò non mancavano nè le materie atte alla costruzione
delle navi, le quali erano anzi molto abbondanti,
nè la copia nei marinari eccellenti, la quale
era grandissima; ed essendo in gran parte cessati il
commercio e le pescagioni, era venuta meno ogni
opera, e non sapevan più dove esercitar l'industria
loro. Lavoravasi perciò instantemente negli arsenali
del Mariland, di Filadelfia, e dell'isola di Rodi, dimodochè,
in sull'entrar dell'anno, si trovarono allestite
e fornite di tutto il bisognevole nell'acque della
Delawara le navi, l'Alfredo di 32 cannoni, il Colombo
pure di 32, l'Andrea Doria di 16, il Sebastiano
Caboto di 14, e la Provvidenza di 12; ed inoltre
tredici galee, alle quali diedero i nomi seguenti: il
Washington, il Dickinson, il Chatam, il Cambden,
il Burke, l'Effingham, il Bulldog, il Franklin, il
<span class="pagenum"><a id="Page_217"></a>[217]</span>
Congresso, lo Sperimento, l'Hancock e Adams, ed
il Warren. Oltre a queste aveva il congresso ordinato,
che si fabbricassero con ogni speditezza tredici
fregate di trentasei cannoni ciascuna. Perchè poi si
esercitassero le ciurme nell'arte della guerra marittima,
ed anche per far procaccio di armi e di munizioni,
e massimamente di polvere, aveva comandato
ad Ezechiele Hopkins, capitano generale dell'armata,
di recarsi sulle isole di Bahama. Partì Hopkins verso
la metà di febbraio, e nel principio di marzo dopo
un prospero viaggio arrivò all'isola Abacco, una delle
Bahame. Quivi avendo inteso esservi in quella della
Provvidenza gran copia di munizioni da guerra, precipitati
gl'indugi, vi arrivò all'improvvista, e se ne
impadronì. Trovarono gli Americani molte artiglierie
con bombe e palle, e centocinquanta bariglioni di
polvere, la quale era stata il principale oggetto della
spedizione. Ritornando, conflissero onoratamente con
una fregata inglese, e predarono un brigantino. L'armata
del congresso con tutte le prede faceva porto
a Nuova-Londra. Seguivano similmente frequenti abbattimenti
nella cala di Boston tra le navi del comandante
inglese Banks, e quelle dei Massacciuttesi.
Uno dei più notabili fu quello, in cui il capitano Mugford
si fe' padrone di una nave da carico, che portava
molte armi e munizioni da guerra. In tal modo
gli affari del congresso non solo procedevano prosperamente
sulle terre vicine al mare, ma anche, cosa
maravigliosa e nuova, sul mare stesso. Dal che quelle
genti già concitate ed insuperbite pigliarono nuovo
ardire e nuove speranze; ed appoco appoco si avvezzarono
ad adoperare, come sogliono le nazioni in propria
balìa poste. In quella misura, in cui succedeva
lor bene la resistenza, in molti nasceva, in parecchj
<span class="pagenum"><a id="Page_218"></a>[218]</span>
cresceva il desiderio, ed in altri si confermava il proposito
dell'independenza.
</p>

<p>
Ma non camminavano già con simil prosperità le
cose degli Americani nel Canadà. Arnold, il quale
aveva continuato con poche genti l'assedio di Quebec,
si trovava oppresso da grandissime difficoltà. Gli ajuti,
che il congresso aveva promesso all'esercito canadese
non arrivavano, se non lentamente, ed a spilluzzico,
sia perchè pel rigor della stagione eran diventate le
strade quasi impraticabili, sia perchè per l'infelice
esito dell'assalto dato a Quebec si era molto raffreddo
quell'ardore, che avevano in sulle prime gli Americani
concetto per la novità, e la felicità dell'impresa.
Ei pare che il congresso medesimo, o distratto dai
troppi negozj, o impotente per la mancanza dei mezzi,
abbia quasi tralasciato la cura delle cose del Canadà,
od almeno non abbia continuato a fare tutti quei
provvedimenti ch'erano necessarj. Invano si eran fatte
marciare alla volta di Quebec quelle genti, che per
la guardia di Monreale risparmiare si potevano. Le
soldatesche, che obbedivano all'Arnold, appena che
sommassero ad un migliaio di combattenti. I Canadesi
poi, i quali sul primo giungere degli Americani
gli avevano amichevolmente accolti e forniti di tutte
quelle cose, che per le facoltà loro potevano, ora,
essendo manomessi in più guise da quelle bande indisciplinate,
cambiato avevano la benevolenza in odio.
Del che ne avevan essi gran ragione. I preti cattolici
erano stati non solo trasandati, la qual cosa irrita
l'amor proprio, ma eziandio scherniti, il che suole
ingenerare rabbia e desiderio di vendetta. Queste cose,
aggiuntovi le insinuazioni del governator Carleton, e
di tutti coloro, che seguivano le parti sue, avevan
fatto di modo, che i preti medesimi negavano i sacramenti
<span class="pagenum"><a id="Page_219"></a>[219]</span>
a coloro, che setteggiavano per gli Americani.
E siccome questa risoluzione grandemente impressionava
le menti dei Canadesi, e riusciva di un
notabile pregiudizio agl'interessi dei provinciali, mandarono
dalla Marilandia un prete cattolico, affinchè
riempisse presso i Canadesi tutti gli uffizj pertinenti
alla sua religione. Ma il rimedio fu tardo; perciocchè
le cose già si volgevano a manifesta rovina; e contuttochè
gli Americani avessero prosperamente combattuto
contro Beaujeu, gentiluomo francese di molto
ardire, il quale assembrati molti nobili canadesi ed
altre genti, colle quali aveva autorità, aveva fatto
una testa grossa e preso il campo, tuttavia questo non
bastava per riparar a quei mali, che dalla debolezza
loro, e dalle ingiurie fatte agli abitatori di quella provincia
erano nati. Si aggiungeva a tutto questo, che
si avvicinava la stagione, nella quale gli ajuti, che
si sapeva esser partiti d'Inghilterra alla volta del Canadà,
dovevan arrivare, e, sciolto il ghiaccio che ingombrava
la navigazione del fiume San Lorenzo, avrebbero
potuto salire sino alla città di Quebec. Sarebbe
stata troppo pericolosa cosa l'aspettargli con
sì deboli forze. Perciò Arnold, il quale era stato di
fresco tratto dal congresso brigadiere generale, faceva
con piccoli apparati, ma con grand'animo, ogni sforzo
per rendersi padrone di Quebec. Imperciocchè in tal
caso la nimistà dei Canadesi non avrebbe potuto nuocere,
se non poco, ed i soldati inglesi avrebbero trovato
chiuso il passo alle parti superiori della provincia.
Della qual cosa aveva egli qualche speranza. Si
trovava Carleton allora con tutto il presidio a molto
stretti termini ridotto per la mancanza dei viveri, che
i provinciali con eguale diligenza e felicità intraprendevano
per ogni dove. Non cessavan nemmeno di
<span class="pagenum"><a id="Page_220"></a>[220]</span>
noiare e fastidiare la guernigione con ispesse rappresentanze
di battaglie, e con nuovi stratagemmi, sperando,
che per la debolezza di quella si aprisse qualche
via a potersi insignorir della città. Perciò vi si erano
accostati più vicino, e già avevan piantate la artiglierie
sulle rive del fiume per battere il navilio del
governatore, ed avevan posto mano a lavorare nelle
trincee. Traevano altresì con palle roventi, e briccolavano
ogni sorta di fuochi artificiati dentro la città.
Ma il governatore vigilantissimo provvedeva a tutto,
e non dava adito alla fortuna. Crebbero vieppiù le
difficoltà, in cui si trovavano gli Arnoldesi, quando
entrò nel campo loro il vaiuolo, malattia tanto grave
in quei climi. Dal che ne nacque, che gli ajuti, che
si aspettavano, arrivavano a stento; molti fuggivano,
alcuni s'inoculavano, sicchè tra i malati ed i fuggiaschi
ridotta era l'oste a pochissimi soldati. Arrivava
in questo punto il general Thomas. Prima di scioglier
l'assedio vollero gli Americani far l'estrema
pruova, tentando di metter fuoco alle navi del governatore,
e stando pronti nel medesimo tempo a dar
l'assalto, se mai vi nascesse dentro qualche tumulto.
Essendo il fiume lungo le rive di Quebec già libero
dal ghiaccio, mandarono la notte dei tre maggio all'insù
un brulotto. Apparecchiavan le scale, ed ogni
cosa per l'assalto. Ma gl'Inglesi, accortisi dell'inganno,
incominciarono a trarre; e gli Americani che governavano
il brulotto, vedutisi scoperti, lo arsero. In
questo stato di cose avendo perduto ogni speranza
di poter far frutto, sia per assalto, sia per assedio,
scemando ogni di più le genti nel campo sì di numero,
che di coraggio, non trovandosi più nelle riposte
viveri da logorare, che per tre dì, e temendo
grandemente, che arrivassero in sul fatto le navi inglesi
<span class="pagenum"><a id="Page_221"></a>[221]</span>
cogli ajuti, si risolvettero ad abbandonar del
tutto l'impresa, e di ritirarsi verso Monreale. La mattina
stessa del dì, in cui si doveva il nuovo disegno
mandare ad effetto, arrivava a veduta di Quebec l'Iside,
nave da guerra da 54 cannoni, con la fregata la
Sorpresa, ed un altro legno minore. Queste, con eguale
industria che pericolo, avevano in mezzo ai grossi
ghiacci felicemente navigato dalle bocche del San Lorenzo
sino alla città. Portavano alcune compagnie di
ottimi soldati al soccorso. Furono questi posti incontanente
a terra, e le navi fattesi padrone del fiume
intrapresero del tutto la comunicazione tra le varie
parti dell'esercito americano. Presero eziandio molti
navilj appartenenti ai provinciali. A sì improvviso accidente
entrarono questi in grandissima consternazione.
Abbandonarono tosto e precipitosamente gli alloggiamenti,
lasciandovi il bagagliume, le artiglierie,
le provvisioni ed ogni altra sorta d'impedimenti; le
quali cose tutte vennero in potere dei nemici. Gli
ammalati la maggior parte di vaiuolo scampavano,
come meglio potevano. I Canadesi n'ebbero pietà, e
gli nascondevano qua e là. Intanto il governatore era
saltato fuori e gli perseguitava. Fe' non pochi prigioni.
Ma i provinciali non si rimasero, finchè non ebber
fatto ben quarantacinque miglia all'insù del San Lorenzo,
e, preso un poco di riposo, si ritirarono sino
alle bocche del Sorel, dove vennero a congiungersi
con loro quattro reggimenti. Ivi morì di vaiuolo il
generale Thomas, uomo bravo assai, ed in grazia di
tutti pell'integrità e valor suo. Successe nel comando
Sullivan. Carleton dopo sì prospero successo, trovandosi
tuttora assai debole, si rimase dal perseguitare
il nemico, e ritornò a Quebec per ivi aspettar gli
ajuti, ed allora saltar fuori di nuovo ad onorata guerra.
<span class="pagenum"><a id="Page_222"></a>[222]</span>
Ma prima esercitò l'umanità sua molto conspicuamente.
Gli Americani feriti o malati si erano nascosti
nelle selve, o nelle vicine abitazioni dei Canadesi,
dove provavano ogni sorta di disagi. Il governatore
mandò fuora un bando, col quale ordinò, che
uomini a posta ne andassero in cerca, a spese pubbliche
gli curassero, ed a tutti i bisogni loro provvedessero.
E perchè non temessero di scoprirsi, diè
la fede sua, che tostochè ricuperato avessero la sanità,
sarebbe fatta loro piena ed intiera abilità di
ritornarsene liberi e franchi alle case loro.
</p>

<p>
Queste cose si facevano nell'incominciar di maggio.
In sul finir del medesimo parecchj colonnelli di genti
inglesi, e di lanzi di Brunswich arrivarono nel Canadà,
inguisachè la forza dell'esercito britannico in
questa provincia sommava a meglio di tredicimila
soldati, condotti da capitani espertissimi, tra i quali
tenevano il primo luogo Carleton, che guidava tutta
l'impresa, Burgoyne, Philipps e Reidesel, generale tedesco
di buon nome. Questi volendo convertir in prò
la rotta degli Americani si consigliarono di portar la
guerra nelle parti superiori del Canadà, ed anche più
oltre, se la fortuna avesse dato favore ai primi conati.
Determinarono adunque di far capo grosso alla
Terra denominata le <i>Tre Riviere</i>, situata sulla sinistra
riva del San Lorenzo, egualmente distante da
Monreale e da Quebec. Verso quel luogo arrivavano
tutte le genti loro.
</p>

<p>
In questo mezzo tempo la fortuna, la quale tanto
s'era dimostrata avversa ai provinciali sotto le mura
di Quebec, aveva anche la costanza loro cimentata
verso Monreale per un'improvvisa fazione fatta loro
addosso da una banda d'Inglesi, Canadesi ed Indiani.
Occupavano i primi un Fortino situato ad un luogo
<span class="pagenum"><a id="Page_223"></a>[223]</span>
detto i <i>Cedri</i>, alcune miglia superiormente a Monreale.
Sopraggiungevano i regj, ed i Capi Beadle e Butterfield,
riguardando più alla propria sicurezza, che all'onor
loro ed all'utilità della patria, si arresero a
patti. Vi si spedirono tosto alcune bande di rinforzo
da Monreale; ma, assalite per via, furon rotte dai
Canadesi e degl'Indiani, abbenchè non senza un'ostinata
resistenza e molto sangue. Gl'Indiani usarono
contro i cattivi ogni sorta di crudeltà. Arnold, il quale
si trovava allora in Monreale, non potendo tollerare,
che le armi americane fossero superate da quelle degl'Indiani
e dei Canadesi, traeva fuori alla campagna
i suoi, e si volgeva al lago per presentar la battaglia
al nemico. Ma il capitano Forster, gli mandò dicendo,
che se venisse tuttavia contro, e non consentisse
ad uno scambio dei prigionieri, tutti quei provinciali
che in mano sua si ritrovavano, sarebbero senz'altro
posti a morte dagl'Indiani. L'Americano, costretto
dalla necessità, non senza molta ripugnanza, acconsentì.
</p>

<p>
Questi eventi contrarj, ed il poco favorevole aspetto
delle cose nel Canadà non potettero tanto sbigottire
gli Americani, che una fazione non tentassero piena
di molto ardire e di non poca difficoltà. Trovavansi
le forze inglesi, e brunswicchesi molto disperse e lontane
l'une dall'altre. Un grosso corpo aveva i suoi
alloggiamenti alle Tre Riviere sotto l'imperio del generale
Frazer; un altro, il quale obbediva agli ordini
del generale Nesbit, stava sulle navi da carico; ed in
fine la banda più numerosa guidata dai generali inglesi
Carleton, Burgoyne e Philipps, e dal tedesco
Reidesel, divisa in più schiere, stanziava più sotto qua
e là sulla via di Quebec, parte sulla riva e parte sul
fiume. Alcune altre barche piene di soldati avevano
già oltrepassato le Tre Riviere più in su verso il Sorel.
<span class="pagenum"><a id="Page_224"></a>[224]</span>
Entrarono gli Americani in grande speranza di
poter sorprendere e tagliare a pezzi quella schiera inglese,
la quale occupava le Tre Riviere, prima che le
altre potessero in soccorso loro venire. Fatta la risoluzione,
Sullivan ordinò al generale Thompson, che
montato con duemila soldati su cinquanta battelli,
che a simili usi tenevano apparecchiati, scendesse il
fiume. Thompson montato sulle navi andò costeggiando
la destra riva del lago di San Pietro, dove
il fiume si dilata in una considerabile larghezza, ed
arrivò, senza essere osservato, al Nicolet, Terra situata
sulla medesima riva del San Lorenzo un poco
più superiormente alle Tre Riviere, che si trovano
sulla sinistra. L'intendimento dei provinciali era di
traversar il fiume di notte tempo, e sbarcati sulla
sinistra riva a nove miglia al di sopra delle Tre Riviere,
marciar la notte, ed arrivar sopra l'inimico
prima che si facesse giorno. Ma trattenuti da molti
impedimenti non pensati, non potettero arripare dall'altra
parte, se non se a levata del dì. Procedevano
ciononostante con incredibile celerità verso le Tre Riviere,
allorchè, ingannati dalle guide, si sviarono. Ritornati,
camminavano di nuovo. Le strade eran difficili.
Intanto s'era alzato il dì, e non tardaron ad esser
veduti dai nemici che stavano sulle navi. Diedero questi
tosto nei tamburi, e spedirono con grandissima
prestezza a dar avviso della cosa al generale Frazer.
Gli Americani, vedutisi scoperti, davano anch'essi all'armi,
e si affrettavano il meglio che potevano. Arrivarono
verso le nove della mattina presso le Tre
Riviere, che già il nemico stava in armi ed in ordinanza.
Ne seguì un'avvisaglia, dove avendo fatto gli
Americani cattiva pruova, e rotti di leggieri gli ordini
loro, si diedero alla fuga. Contuttociò si rannodarono.
<span class="pagenum"><a id="Page_225"></a>[225]</span>
Ma già la giornata era perduta, e non si poteva
ricuperare. Nesbit, fatto sbarcare i suoi, assaliva
gli Americani alla coda. Si dissolvevano essi, e ciascuno
cercava di per sè, e senza nissun ordine serbare,
la propria salute nelle vicine selve. Incalzati instantemente
da fronte da Frazer, che traeva colle minute
artiglierie, e noiati alle spalle da Nesbit, che impediva
loro il ritornare ai battelli, ricevettero grave
danno al passo di una palude. Riusciti finalmente con
incredibile fatica dall'altra parte, s'inselvarono talmente,
che gl'Inglesi cessaron di perseguitarli. Raccozzatisi
gli Americani, e ritrattisi di nuovo sulle navi se
ne tornarono al Sorel. Perdettero in questo fatto molti
prigionieri, tra i quali lo stesso generale Thompson
ed il colonnello Irwin con molti altri uffiziali di conto.
Ebbero pochi uccisi. Delle truppe reali pochi furono
i feriti, e pochissimi i morti. Cotale esito ebbe il
fatto d'armi delle Tre Riviere, il quale, se fu deliberato
con maturità, ed incominciato con ardire, fu
certamente con imprudenza continuato; poichè, siccome
il successo dell'impresa dipendeva al tutto dall'arrivar
di notte, e dal fare un impeto improvviso,
così dovevano gli Americani, quando si accorsero di
non poter giungere, che dopo fatto dì, e molto più
ancora, quando il nemico si era risentito, rimanersene,
e, posta giù ogni speranza, ritornarsene là,
donde eran partiti.
</p>

<p>
Le genti americane, sbigottite dall'infelice successo
delle cose e trovandosi deboli, pensarono al ritirarsi;
le inglesi per lo contrario gagliarde, ed incorate dalla
vittoria si determinarono ad usarla con ogni prontezza.
Perciò avendo fatta la massa alle Tre Riviere
procedettero, quattro giorni dopo il fatto d'arme,
verso il Sorel parte per la via di terra, e parte per
<span class="pagenum"><a id="Page_226"></a>[226]</span>
quella del fiume; nel quale luogo arrivarono, quando
gli Americani impotenti al resistere, dopo di avere
sfasciate le batterie, e portate via le artiglierie e le
munizioni, l'avevano poche ore innanzi abbandonato.
Quivi i generali inglesi dividevano l'esercito in due
schiere, delle quali la destra pel fiume doveva andare
ad impadronirsi di Monreale, e poscia, valicato quello
a Longueil, e traversato quel tratto di paese, che è
compreso tra il San Lorenzo, ed il Sorel, congiungersi
sotto il Forte di San Giovanni colla seconda,
la quale guidata da Burgoyne doveva perseguitar il
nemico pel fiume sino a quella medesima Fortezza,
alla quale intendevano o di dar l'assalto o di por
l'assedio. Credevano, che gli Americani si sarebbero
rattestati a San Giovanni. Arrivarono tosto i primi
a Monreale, ed entrarono senza contrasto nella città,
avendo la sera precedente gli Americani, condotti
dall'Arnold, questa e tutta l'isola abbandonato. Intanto
Burgoyne colla sua schiera procedeva pel Sorel
verso San Giovanni molto cautamente, essendo il paese
sospetto, e temendo di qualche insidia. Gli Americani
parimente si ritiravano con molta circospezione, non
volendo dar luogo al nemico di opprimergli con qualche
improvvisa fazione, e salvar le bagaglie, le quali
portate dalle navi sul fiume seguitavano l'esercito. Infine
Arnold arrivò sano e salvo a San Giovanni, e
si ricongiunse con Sullivan. Ma quivi alienissimo dal
combattere, conoscendo il disavvantaggio, guastato prima
ogni cosa, arse le baracche, sfasciato il Forte,
si ritirò sicuramente sotto la Fortezza di Crown-point.
Burgoyne nol potè seguitare per esser distrutto tutto
il navilio. Quantunque questa ritirata non sia stata
del tutto senza confusione, fu però essa, se si eccettuano
i danni ricevuti alle Tre Riviere ed ai Cedri,
<span class="pagenum"><a id="Page_227"></a>[227]</span>
senza perdita notabile nè d'uomini, nè d'armi, nè
di munizioni, nè di bagaglio. Non tralasciò Sullivan
in mezzo a tanti pericoli alcuna parte del suo debito,
al quale il congresso rendette poscia per questo
fatto pubbliche ed immortali grazie. Qui si fermarono
i disegni degl'Inglesi; imperciocchè avevano gli Americani
per la ritirata loro sino a Crown-point messo
in mezzo tra loro ed il nemico tutta la lunghezza
del lago Champlain, del quale pel numero delle navi
armate, che vi avevano in pronto, erano padroni. Nè
gl'Inglesi potevano sperare di procedere più oltre per
la via del lago verso ostro, se prima apparecchiato
non avessero un navilio più potente di quello, di cui
erano i provinciali forniti; ed inoltre bisognava fabbricar
molte piatte per servir ai trasporti degli uomini,
delle armi e delle munizioni di un tanto esercito.
E quantunque di già sei grossi vascelli armati
fossero stati portati dalla Gran-Brettagna a quest'uopo,
le cascate del fiume Sorel presso Chambly rendevano
il passaggio loro verso il lago, se non impossibile,
certo molto difficile. L'opera poi di construr
le piatte era di non poca difficoltà, e si ricercava
assai tempo. Fecero adunque gl'Inglesi fine alla loro
perseguitazione, e gli Americani ebbero tempo a prepararsi
con nuove difese contro gli assalti di un nemico
potente ed esercitato. In tal modo fu fatto nodo
nella gola agli Americani da questa spedizione del
Canadà, dalla quale sì grandi vantaggi avevano sperato.
Ma fu essa, o per l'inesperienza, per gl'impedimenti
soliti a nascere nei governi nuovi, e tumultuarj,
incominciata, quando in quelle fredde regioni
era già troppo tarda la stagione; non fu coi debiti
mezzi, nè colle necessarie provvisioni continuata, e
si perdette con una insolenza militare nuova l'antica
<span class="pagenum"><a id="Page_228"></a>[228]</span>
amicizia dei Canadesi, la quale alla somma delle cose
era, non che necessaria, indispensabile. Certo è però,
che, se questa impresa fosse stata con prudenza ed
efficacia governata eguali all'ardire, col quale era stata
incominciata; o seppure solamente non avesse la fortuna
in sì grave frangente troncato il filo della vita
del Montgommery, ne avrebbero avuto gli Americani
una compiuta vittoria. Ma la fortuna non sempre favorisce
gli audaci; nè gli audaci sanno sempre bene
usare la fortuna. Ne nacque forse per altro da questa
fazione del Canadà un insigne errore nel modo di
amministrar la guerra dal canto del governo e dei
capitani britannici, dal quale solo derivarono la inutilità
di tutti gli sforzi loro contro l'America, e la
perdita totale dell'impresa. Conciossiachè la correria
degli Americani nel Canadà fu forse la prima cagione,
che indusse il governo inglese a voler fare una testa
grossa in questa provincia, e così dividere l'esercito
suo in due parti; una che puntar dovesse dal Canadà
pei laghi contro le parti diretane delle colonie, e
l'altra che le assalisse di fronte sulle coste. E non è
inverisimile, che se in luogo di due avessero gl'Inglesi
fatto un esercito solo, avrebbe la guerra un diverso,
e forse contrario fine sortito da quello, ch'ella
ebbe in effetto.
</p>

<p>
Il congresso decretò in onore di Riccardo Montgommery,
uomo presso gli Americani di laudatissima
memoria, si procacciasse da Parigi, o da qualche altro
luogo della Francia un monumento con una accomodata
inscrizione tramandatrice a' posteri delle virtù
e dell'eroiche doti dell'animo suo. Così il congresso
coll'esempio di quella dei morti stimolava la virtù
dei vivi; e generalmente si può dire, che, siccome
per l'ordinario gli autori delle rivoluzioni dei popoli
<span class="pagenum"><a id="Page_229"></a>[229]</span>
più volentieri e più spesso adoperano i tristi, che i
buoni, sia perchè, quelli sono i primi a far maggior
rombazzo, o sia perchè, lasciandosi essi solamente guidare
all'interesse proprio, più pieghevoli e più arrendevoli
sono, che non gli altri alle voglie di coloro
che governano, così il congresso americano, la via
tutta contraria seguendo, più adoperava e più onorava
i buoni che i tristi. Che poi questi ultimi ai
tempi della rivoluzione in America più che altrove
fossero radi, e gli altri più copiosi, noi non ardiremmo
di affermare. Bene ci pare, che, se non mancarono
presso gli Americani di quei tempi i vizj procedenti
dalla cupidigia del guadagno in sul mercatare,
non abbondaron però quelli, che hanno la origine
loro nel lusso, nella lussuria e nell'ambizione
di soprastare. Nè era ancora appo i medesimi venuta
meno l'autorità della religione, o si era la medesima
corrotta; nè giunto l'annuale di lodar a scandalo i
vizj, o di burlarsi della virtù. Nè a minor ammirazione
alle virtù di Montgommery si levarono le menti
inglesi, che le americane. Nel Parlamento stesso i più
acconci oratori tanto di bene e di lode ne dissero,
che gli scrittori delle antiche storie non fecero di vantaggio
verso i più riputati uomini dell'antichità. In
ciò andarono a gara il colonnello Baré, che con parole
orrevoli e molto dogliose lamentò la sua morte;
Burke e Fox, il quale giovanissimo, com'egli era,
dava saggio già fin d'allora di quell'uomo, ch'egli
era, e che poi fu. Lord North gli riprendeva agramente,
dicendo: che non era da comportarsi, che
tante lodi date fossero ad un ribelle. Concedeva egli,
essere stato Montgommery prode, capace, umano, generoso;
ma contuttociò stato essere un prode, capace,
umano, e generoso ribelle. Citò poscia quel verso
<span class="pagenum"><a id="Page_230"></a>[230]</span>
dell'Addisson nel Catone, che significa: <i>Maledette le
sue virtù, che soggiogato hanno la sua patria!</i> Al che
rispose con bellissimo porgere Fox; che poco si curava
egli di purgare l'eccellente personaggio dalla nota
di ribelle testè datagli; perciocchè non era essa un
certo segno di disonore. I grandi stabilitori della libertà,
continuava, i salvatori della patria loro, i benefattori
dell'umano genere sono stati in tutte le età
chiamati ribelli; e che quella costituzione stessa, per
la quale avevan essi la facoltà di potere in quella Camera
sedere, da una ribellione si doveva riconoscere.
Aggiunse quei versi del principe dei poeti latini:
<i>Sunt hic etiam sua proemia laudi, Sunt lacrimae rerum,
et mentem mortalia tangunt</i>.
</p>

<p>
Ma ritornando ora, dove ci richiama l'ordine della
storia, le disgrazie del Canadà furon compensate dai
prosperi successi ottenuti sotto le mura di Charlestown
nella Carolina Meridionale. Avevano i ministri
determinato di fare un grande sforzo contro le
colonie meridionali; perciocchè si erano dati a credere,
e non senza ragione, che in quelle più che nelle
settentrionali fossero frequenti gli amici all'Inghilterra,
i quali non avrebbero tralasciato di mostrarsi vivi,
tostochè l'esercito del Re fosse comparso gagliardo
su quelle coste, o fatto si fosse padrone di qualche
posto d'importanza. Speravano allora coll'aiuto
dei leali, e colle proprie forze di potere il pristino
ordine di cose ristabilire in queste province; e che
dalle medesime sarebbero corsi da fianco a danno di
quelle del miluogo e delle settentrionali, le quali assalite
da un grosso esercito alle spalle dalla parte
del Canadà, e da un altro egualmente forte da fronte
verso la marina, non avrebbero potuto far resistenza,
e sarebbe convenuto agli Americani stare a posa,
<span class="pagenum"><a id="Page_231"></a>[231]</span>
ritornando all'antica obbedienza. Intendevano, che
si facesse impeto primamente, siccome più debole
dell'altre, nella Carolina del Nort, e quindi voltare
le armi contro la Carolina Meridionale e contro la
Virginia secondo l'inclinazione delle cose. Quindi è,
che l'armata che doveva trasportar le soldatesche destinate
a questa fazione, era partita dai porti d'Inghilterra
e d'Irlanda prima dell'altre, e che il generale
Clinton, il quale con un'altra buona mano di
genti doveva dalla Nuova-Jork venire a congiungersi
coi nuovi ajuti, era già arrivato al capo Fear dopo
di aver tentato invano la Virginia. Ma dall'un canto
l'impazienza dei leali della Carolina Settentrionale
nell'aver voluto sorgere prima del tempo aveva guasto
l'impresa e prodotto la rovina loro. Dall'altro i
venti contrari e le burrasche avevano contro ogni
aspettazione tanto ritardato il corso dell'armata, la
quale sotto gli ordini dell'ammiraglio Peter-Parker
veleggiava alla volta del capo Fear, che non potette
arrivarvi, se non molto spazio dopo il convenuto e
sperato tempo, ed allorquando i leali erano già stati
oppressi, e quando gli abitanti dell'una e dell'altra
Carolina stavano non solo avvisati, ma già avevano
fatto tutti i provvedimenti alla resistenza. Certa cosa
è, che, se i leali della Carolina del Nort avessero
qualche tempo indugiato prima di prorompere, o che
il mare fosse stato più propizio agl'Inglesi, le cose
del congresso avrebbero portato verso ostro grandissimo
pericolo. Arrivarono verso il finire d'aprile od
il cominciar di maggio al capo Fear le navi di Peter-Parker
con molte genti da sbarcare, e coi generali
Cornwallis, Vaughan ed alcuni altri, dove si congiunsero
col Clinton, il quale, siccome anziano, ebbe il
governo di tutta l'impresa. Per la ostinata resistenza
<span class="pagenum"><a id="Page_232"></a>[232]</span>
dei Virginiani, e per le disgrazie che testè afflitto
avevano i Caroliniani del Nort volti a favor dell'Inghilterra,
non si poteva sperar di far frutto alcuno
in queste due province, e non vi rimaneva altro buon
partito fuori di quello di voltarsi contro la Carolina
Meridionale. Nel che si aveva anche questo vantaggio,
che una volta superata e presa la città di Charlestown
si avrebbe avuto agevolmente l'entrata aperta
all'acquisto di tutta la provincia, impauriti i popoli
dalla perdita della capitale, ed essendo piana ed esposta
alle correrie di un nemico attivo e disciplinato.
Nè si poteva credere, che l'impadronirsi di Charlestown
fosse opera molto difficile, essendo questa città
posta sulla costiera. Fatta la risoluzione, si apparecchiarono
gl'Inglesi ad eseguirla. Ma i Caroliniani non
erano stati oziosi nel procurar le difese, tanto per
tutta la provincia, quanto particolarmente per la città.
Avevano i Capi del popolo, siccome abbiam già
notato, molto affortificato l'isola di Sullivan, lontana
a sei miglia da quella punta di terra, che vien
formata dalla congiunzion dei due fiumi Ashley e Cooper,
sulla quale siede la città di Charlestown. Quest'isola
è sì vicina al canale pel quale si va a Charlestown,
che da essa coi tiri delle artiglierie si possono
danneggiar le navi, che tentassero di passare.
Il Forte Moultrie stato era armato con trentasei pezzi
di grossa artiglieria e ventisei di minore. Il Forte
stesso poi era costrutto con una sorta di legno del
paese, che gli abitanti chiamano <i>palmetto</i>, ed è sì
spugnoso e sollo, che l'impeto delle palle vi si rompe
dentro, e se fan buca, non fan rovina. Si chiamarono
con grandissima sollecitudine le milizie da
tutta la provincia alla difesa della città. Nello spazio
di pochi giorni il presidio sommava a seimila soldati,
<span class="pagenum"><a id="Page_233"></a>[233]</span>
se non disciplinati, certo molto ardenti. Il reggimento
stanziale della Carolina Meridionale fu mandato
a presidiar il Forte Johnson, situato sull'isola
James, distante a tre miglia da Charlestown, dal quale
si poteva trarre a gittata nel canale. Il secondo e terzo
reggimento occupavano l'isola di Sullivan, il secondo,
di cui era colonnello Guglielmo Moultrie, il
Forte, il quale poi dall'onorata difesa ch'ei vi fece,
fu chiamato col suo nome. Le altre genti pigliarono
i posti più opportuni; le contrade prossimane
alle acque abbarrate, i fondachi sulla riviera atterrati,
e nuove trincee construtte a riva. Nissuno vi
era, che non avesse dato di mano o all'armi, o alla
pala, o alla marra. I Neri, che si eran fatti venire
dalla campagna, secondavano mirabilmente i Bianchi
nell'affortificar la città. Il generale Lee, nel quale
i popoli avevano grandissima fidanza, era capitano
generale di tutte le genti; e se gli altri erano ardenti,
nissuno dubiti ch'ei nol fosse molto più. La rabbia,
che da lungo tempo aveva concetto contro il governo
inglese, l'amor della gloria ed il voler riuscire
all'aspettazione universale attizzavano continuamente
quell'animo già di per sè stesso smisurato. Rutledge,
uomo di grandissima dependenza nella provincia,
si affaticava anch'esso moltissimo per animare i popoli
alla difesa. Il suo esempio e le esortazioni sue
facevano mirabili effetti. Ognuno stava con grand'animo
e con non minore speranza ad aspettar l'assalto.
Intanto arrivava la flotta britannica, e sorgeva in
sull'ancore a tramontana dell'isola Sullivan. Le navi
armate in guerra erano il Bristol e lo Sperimento di
cinquanta cannoni, quattro fregate, l'Attiva, l'Atteone,
il Solebay, e la Sirena di 28, la Sfinge di 20,
l'Amicizia di 22, e due altri legni minori da otto,
<span class="pagenum"><a id="Page_234"></a>[234]</span>
tra i quali una detta il Fulmine, nave da bombarde.
Cosa di somma difficoltà era il valicare lo scanno
per entrar nel canale di Charlestown, massimamente
pei vascelli più grossi. E non fu senza gran fatica,
che gl'Inglesi riuscirono a far entrare il Bristol e lo
Sperimento, quantunque alleggeriti gli avessero col
tor via le artiglierie e le altre cose da carico. Diedero
nonostante nelle secche, e fecero vista di rompersi;
ma la perizia degli uffiziali inglesi la perseveranza
dei marinari gli preservarono. Si apparecchiavano
gl'Inglesi a dar la batteria al Forte Moultrie, per
poter, superato quello, andar sopra la città sicuramente.
Quivi il generale Clinton mandò fuori un cartello
o bando, il quale per mezzo di un trombetto
introdusse nella città, e col quale rammemorando il
sovvertimento di ogni ordine civile, che nella Carolina
esisteva, e la tirannide stabilita nelle mani dei
congressi, delle congregazioni e simili altri maestrati
insoliti e contrari alla britannica costituzione, ammoniva,
prima di procedere alle estremità, e scongiurava
i Caroliniani, ritornassero all'antica obbedienza,
e con pacifici modi la vendetta di una nazione
irritata e potente allontanassero. Offeriva nello stesso
tempo il perdono a tutti quelli, che, poste giù
le armi, si sottomettessero. Questo bando riuscì del
tutto inutile. I generali inglesi per impadronirsi del
Forte di Moultrie avevan disegnato di operar in tal
modo, che mentre le navi lo assalivano da fronte
colle artiglierie, una grossa banda di soldati inglesi,
i quali a questo fine si erano sbarcati nell'Isola Lunga,
situata a levante di quella di Sullivan, avrebbe
traversato lo stretto braccio di mare, che l'una dall'altra
divide, e che si credeva facilmente guadoso,
e venuta sull'ultima avrebbe assalito il Forte alle spalle
<span class="pagenum"><a id="Page_235"></a>[235]</span>
per la parte di terra, dove le difese erano molto deboli.
Tanta era l'opportunità di questo disegno, che
l'istesso Lee, dubitando dell'esito, opinava, si votasse
il Forte, e si attendesse solamente alla difesa
della città. Ma gli uomini di Charlestown, i quali
temevano fuori di misura le bombe, si risolvettero a
voler tentare ad ogni modo la difesa del Forte. Essendo
ogni cosa in pronto dall'una parte e dall'altra,
la mattina dei 28 giugno la nave il Fulmine, protetta
da un altro legno armato, andò a pigliar posto,
e cominciò a gettar bombe dentro il Forte, mentre
la restante armata si faceva avanti. Verso le undici
il Bristol, lo Sperimento, l'Attivo ed il Solebay attelatisi
di fronte incominciarono a trarre furiosamente
contro il Forte. La Sfinge, l'Atteone, e la Sirena
andarono a fermarsi verso ponente tra la punta dell'isola
Sullivan, e la città, parte per poter colle artiglierie
strisciar all'indentro le fortificazioni, e parte
per impedir la comunicazione tra l'isola e la terraferma;
la quale cosa avrebbe dall'un canto impedito
la ritirata alla guernigione, e dall'altro i soccorsi di
uomini e di munizioni, che le si sarebbero potuti
mandare. In questo modo si proibiva ancora ai Caroliniani
di potere con brulotti ed altri ingegni militari
disturbar l'assalto. Ma questo disegno per l'imperizia
dei piloti riuscì vano. Le tre navi diedero nelle
secche su d'un renaio chiamato <i>Middle-Grounds</i>,
e quantunque per l'incredibile industria dei marinari,
e non senza grave danno, due ne fossero di nuovo
tratte a galla, ciò non di meno non potettero eseguire
l'intento dei capitani, sia perchè l'ora era divenuta
tarda, sia perchè pel danno ricevuto non potettero
convenientemente ritirarsi. L'Atteone arenò, e
l'indomane fu arso. In questo mezzo la battaglia si era
<span class="pagenum"><a id="Page_236"></a>[236]</span>
sboglientata orribilmente tra le altre quattro navi ed
il Forte, il Fulmine dopo di aver gettato meglio di
sessanta bombe, si trovò talmente danneggiato, che
cessò il trarre. Ma le altre continuavano; e se gagliardo
fu l'assalto, non fu meno forte la difesa. Gli
Inglesi stessi ebbero ad ammirare l'americano valore
in quest'ostinato conflitto. La guernigione, che consisteva
solamente in pochi soldati di ordinanza e alcuni
di milizia con incredibile audacia insisteva, cosa,
che non si sarebbe potuta credere così facilmente
in quelle genti, pressochè nuove sui cannoni, nonostante
l'assalto terribile degl'Inglesi. Traevano gli Americani
di proposito deliberato, ed imberciavano i nemici
a sesta. Le navi inglesi ne ricevettero infinito
danno, e molti valorosi soldati ne furono uccisi. Il
Bristol più di tutti, essendovisi rotte le stacche del
cavo, fu esposto per qualche tempo alle palle nemiche
talmente, che ne fu vicino ad esser rotto e fracassato
del tutto. Il capitano Morris, che lo padroneggiava,
toccate molte ferite, e morti quasi tutti i
suoi, che si trovavano sul ponte, rimasto pressochè
solo non voleva consentire lo portassero sotto, finchè
una palla gli levò una gamba, ed allora fu tolto
via senza speranza di vita. L'Ammiraglio stesso Peter-Parker
rilevò una contusione. Lord Campbell, quegli
stesso, ch'era stato governatore della colonia toccò
una ferita, della quale qualche tempo dopo morì.
La perdita del presidio fu di niun rilievo. Intanto si
rallentò prima, e poscia cessò affatto il trarre degli
Americani; perciocchè eran venute loro meno le munizioni;
la qual cosa diè per un tempo agl'Inglesi
la speranza della vittoria. Ma, ricevutone altre, rinfrescaron
la battaglia colla medesima furia che prima.
Durò essa sino alle sette della sera, allorquando,
<span class="pagenum"><a id="Page_237"></a>[237]</span>
accorgendosi gl'Inglesi che facevan poco frutto,
avendo le navi loro guaste e sconquassate, e non vedendo
comparire i loro dalla parte dell'Isola Lunga,
dopo d'aver fatto l'estremo di lor possa, si risolvettero
ad abbandonar l'impresa. Avrebbero voluto i generali
Clinton e Cornwallis traversare il braccio, che
le due isole Sullivan, e Lunga tra di loro disgiunge,
e venuti sopra la prima, assalire il Forte Moultrie
alle spalle, come era stato il disegno. Ma le acque, siccome
fu scritto, si trovarono contro ogni aspettazione
sì profonde, che non fu fattibile il valicarle. E da un'altra
parte, quando anche quest'intento loro avessero
ottenuto, avrebbero probabilmente incontrato sulle rive
dell'Isola Lunga sì duro intoppo, che rimasti non
ne sarebbero in capitale. Conciossiacosachè il colonnello
Thompson con trecento dei primi feritori del suo
reggimento, il colonnello Clarke con dugento regolari
della Carolina Settentrionale, ed il colonnello Horry
con dugento uomini delle bande paesane della Carolina
Meridionale, e la compagnia dei corridori di Racoon
con alcune bocche da fuoco avevan pigliati tutti
i posti sull'estremità a levante, e diligentemente gli
guardavano. E' pare, che piuttosto le difese apparecchiate
dagli Americani, che la difficoltà del guado,
abbia impedito i generali inglesi dal tentare il passo;
poichè ei non si può credere, che uffiziali esperti,
come questi erano, si siano rimasti per ben nove giorni
nell'Isola Lunga, senza sperimentare, qual fosse la
profondità dell'acque, ed accertarsi, se esse erano
guadose, o no, molto tempo prima della battaglia.
Nè meglio si può restar capace, come sia addivenuto,
che, veduto gl'Inglesi, che o le acque dello stretto
non si potevano valicare, o che gli Americani sull'isola
Sullivan erano talmente forti ed affortificati,
<span class="pagenum"><a id="Page_238"></a>[238]</span>
che non si poteva sperare di sloggiarli, si siano rimasti
tuttavia nell'Isola Lunga, e non abbiano fatto
la risoluzione di trasportare sulle barche, che avevano
in pronto, le genti loro, ed in qualche altra parte
dell'isola Sullivan isbarcarle. Certo sonvi nati in questo
fatto molti accidenti, dei quali non si può chiaramente
conoscere la ragione. Checchè di questo pensar
si debba, gl'Inglesi, fattosi notte, si ritirarono,
e la mattina del domane le navi loro tutte eran già
lontane a due miglia dall'isola. Alcuni giorni poi,
rimbarcate le genti, si avviarono alla Nuova-Jork,
dove si aspettava anche con tutto l'esercito, ingrossato
dai freschi aiuti venuti d'Inghilterra, il generale
Howe. In cotal modo si terminò l'assalto dato dagli
Inglesi al Forte Moultrie, e le cose della Carolina
furono poste per allora in sicuro stato. Il Forte fu
poco danneggiato, sia perchè le palle volarono troppo
alte, sia perchè la spugnosità delle legna, colle quali
era costrutto, aveva diminuito l'effetto loro. In questa
battaglia furon notati alcuni fatti da parte degli
Americani, che dimostrarono una grandissima ostinazione,
e non sono soliti a manifestarsi, se non se
ai tempi delle rivoluzioni politiche degli Stati, allorquando
gli animi sono a molto ardore concitati. Si
ricordò, che un Jasper, sergente in una compagnia
di granatieri essendo stata rotta l'asta dello stendardo
americano, il quale sventolava in sul Forte, e questo
caduto a terra, saltasse giù, e presolo ed attaccatolo
al frugatoio d'un cannone, e tenendolo in mano
montasse di nuovo sul parapetto, e nel suo luogo
il ricollocasse, quantunque attorno di lui molto frullassero
le palle del nemico, che contro gli traeva a
pruova. All'indomani il presidente Rutledge lo presentò
con una spada, commendandolo molto, e pubblicamente.
<span class="pagenum"><a id="Page_239"></a>[239]</span>
Il sergente Macdonald ferito mortalmente,
e già essendo vicino al fine della sua vita, non
cessava di gridar ai suoi, combattessero, stessero fermi
nella difesa della patria e della libertà. Questi esempj
si ricordavano con molta lode, e con ornate parole
nei diarj, che si stampavano, e nelle brigate sì private
che pubbliche. Per questi prosperi successi i pensieri,
ed i desiderj degli Americani si accendevano
maggiormente. Avendo i Caroliniani conosciuto per
pruova, di quanta utilità fosse riuscito il Forte Moultrie,
e da un'altra parte di quanta difficoltà fosse il
mandarvi rinforzi per causa del mare, risolvettero di
congiungere con un ponte l'isola Sullivan colla terraferma.
Questa insigne e difficile opera fu condotta a
buon fine dal generale Gadsden, zelatore grandissimo
della libertà, ed uno degli uomini più riputati
della provincia. Il congresso rendette con solenne decreto
pubbliche grazie al maggior generale Lee, al colonnello
Moultrie, al colonnello Thompson, ed a tutti
gli uffiziali e soldati, che avevano combattuto con sì
mirabile coraggio, e con tanto amore della patria loro
in quell'ostinata battaglia.
</p>

<p>
A questo tempo si trovava l'America in una strana,
e non mai più veduta condizione costituita. La
guerra, che durava già fin più d'un anno, e che con
tanta rabbia si esercitava, era contro un Re diretta,
al quale si protestava tuttora di voler prestare obbedienza;
e quegli stessi, i quali tutti quegli atti commettevano,
che alla ribellione si appartengono, non
volevano esser chiamati ribelli. Nei tribunali si amministrava
la giustizia in nome del Re, e nelle chiese
si pregava per la conservazione e prosperità di quel
Principe, l'autorità del quale non solamente era cessata
del tutto, ma ancora contro la quale si combatteva
<span class="pagenum"><a id="Page_240"></a>[240]</span>
con incredibile ostinazione. Si andava dichiarando,
che si voleva ritornare all'antica obbedienza, ed
alla primiera forma del governo regio, mentrechè in
fatti già da lungo tempo i popoli vi si reggevano a
repubblica. Si diceva di voler arrivare ad un fine,
quando tutti quei mezzi si usavano, che ad un altro
tutto contrario la cosa pubblica avviavano; nè mai
in alcun'altra occasione di rivolgimenti di Stati si era
osservata tanta discordanza tra le parole ed i fatti,
come in questa. Questo stato di cose non era tale,
che potesse lungamente durare; e se il volgare si persuadeva,
che la vittoria potesse far piegar il governo
alla condescendenza, ed alla passata concordia condurre
l'America coll'Inghilterra, i più savj, ed i più
prudenti cittadini si accorgevano benissimo, che la ferita
era diventata insanabile; e che invano si sperava
di poterne agli antichi termini ritornare. Imperciocchè
sapevano bene, che l'orgoglio induceva nel governo
inglese una grande ostinazione, e le vittorie, che gli
Americani avrebbero in tutto il corso della guerra potuto
acquistare, per la natura stessa delle cose non potevano
esser tali, che fossero abili a far nascere in quel
governo un timor lontano, non che vicino circa la propria
esistenza; la qual cosa sola lo avrebbe potuto far
calar agli accordi. Esercitavano di necessità gli Americani
la guerra difensiva, e presupposto anche, avessero
la vittoria compiuta contro gli eserciti britannici, avrebbe
nonostante la Gran-Brettagna potuto rinnovare
un'altra volta la guerra. Nè la perdita sola del commercio
poteva il governo indurre a concedere ai coloni
le condizioni, che domandavano, esercitandosi
esso con tanta frequenza in tutte le altre parti del
mondo. Oltrechè si sa da tutti, che le grosse armate
producendo negli uomini la sicurezza, sono le vere
<span class="pagenum"><a id="Page_241"></a>[241]</span>
sorgenti, e le guide del commercio; e che quella nazione,
che è più delle altre forte in sull'armi navali,
avrà sempre più di tutte il commercio ricco e fiorente.
Nè si dee tralasciar di dire, che quantunque in nome
si combattesse tra la monarchia meno temperata, e
la monarchia più larga, infatti però era venuta la contesa
tra la monarchia, e la repubblica; nel qual caso
non potevano altro sperar gli Americani, che una intiera
independenza e libertà, od una intiera dependenza
e servitù. E giacchè a tali termini eran ridotte
le cose, nissuno, che avesse fior d'ingegno o pratica
delle cose del mondo, non vedeva, che il levarsi la
maschera dal viso, ed il discoprirsi, dichiarando apertamente
qual fosse il fine, al quale intendevano gli
Americani di arrivare, era per essi diventato un partito
non solo utile, ma necessario. Stantechè per questo
non si accrescevano i pericoli, nè si peggioravano le
condizioni; ma per lo contrario si ottenevano presentemente
molti vantaggi, e se ne potevano sperare maggiori
per l'avvenire. I consiglj loro ne sarebbero diventati
più risoluti; della qual cosa nissuna è più utile
per la felicità dell'imprese; ed i soccorsi esterni si
sarebbero più facilmente potuti ottenere. Poichè ognuno
vedeva, che, chiarita l'independenza, e protestatosi
una volta dagli Americani, che non mai, nè sotto
qualsivoglia condizione ritornati sarebbero all'obbedienza
verso l'Inghilterra, sarebbersi fatti più ostinati
nelle difese. E perciò essendovi minor pericolo
che si accordassero, i principi esterni avrebbero più
facilmente la causa loro abbracciata. E forsechè l'Inghilterra
stessa per l'orgoglio ed alterigia sua avrebbe
avuto minor ripugnanza, nel caso che gli eserciti suoi
avessero fatto la guerra infelicemente, a trattar cogli
Americani, come con una nazione franca ed independente,
<span class="pagenum"><a id="Page_242"></a>[242]</span>
che al conceder loro quelle condizioni, le quali
erano appunto la prima cagione ed il soggetto della
discordia; conciossiachè il più amaro fine di una guerra,
quello sia di dover rimettere al nemico quell'oggetto
stesso, ch'era venuto in contesa. Per tutte queste cagioni
la via, che dovevan gli Americani tener per arrivare
a buon fine, non era a niun modo dubbia, nè
il congresso l'ignorava. Ma, se utile cosa era stimata,
non era meno opportuna, e tutti i circostanti accidenti
parevan dar favore alla presente deliberazione. Le armi
felicemente usate nel Massacciusset, nella Virginia
e nella Carolina Meridionale, province tanto principali,
la prosperità delle prime fazioni loro sul mare,
e l'abbondanza delle prede fatte sul nemico dai corsali
loro davano più che probabile speranza, che gli Americani
avrebbero seguitato tutto ciò, che il congresso
avesse deliberato. Il terrore delle armi inglesi per quei
primi prosperi fatti era negli animi loro scemato maravigliosamente,
la confidenza nelle proprie molto accresciuta,
il consenso dei popoli confermato; e l'infelicità
dei primi tentativi dei leali aveva questi sbigottiti,
ed indotto nei libertini la opinione, ch'essi capaci
non fossero a tentar alcun moto d'importanza.
Ma, se erano impotenti i leali ad ingenerar temenza
dell'armi loro, andavano però in questo medesimo
tempo facendo congiure, le quali inasprivano grandemente
i libertini, ed a maggior odio gli concitavano
contro di quel governo, che non contento ad
usar la forza, prezzolava ancora, come si credeva,
gl'incendiarj e gli omicidi, perchè contro di quelle
innocenti città, e contro i cittadini virtuosissimi le
orribili arti loro esercitassero. Alcuni leali della Nuova-Jork
prezzolati, e messi su, come si divulgò, dal governator
Tryon, si erano congiurati ad arrestare, e
<span class="pagenum"><a id="Page_243"></a>[243]</span>
fors'anche ammazzare il generale Washington e gli
altri principali uffiziali, appiccare il fuoco ai magazzini,
e pigliare i passi alla città nel momento, in cui
le armate britanniche, come si aspettava, sarebbero venute
sopra quella. Scoperta la cosa, molte persone,
che si erano mescolate nella congiura, furon sostenute,
tra le quali due guardie del generale, e lo stesso
suo fattore. Alcuni furono giustiziati. L'aver voluto
incendiar una sì nobil città, e por le mani nel sangue
d'un uomo, al quale portavano i popoli tanta
reverenza e tanto amore, eccitò a grandissima rabbia
i libertini, sicchè vennero in maggior desiderio di separarsi
da quel governo, che secondo l'opinione che
avevano, dava le paghe a questi scelerati sicarj. L'Inghilterra
stessa colle sue pubbliche risoluzioni aveva
dato grand'incentivo a sì fatta determinazione. La concione
dal Re fatta in cospetto del Parlamento aveva
persuaso agli Americani, che nulla si voleva rimettere
del rigore concetto contro di loro, e che formidabili
apparecchiamenti di guerra fare si dovevano.
Le discussioni poi e le risoluzioni del Parlamento gli
fecero accorgere, quanto fosse debole l'autorità di coloro,
che in questo la parte degli Americani difendevano.
Ma per la risoluzione dei quindici maggio,
colla quale si davano in preda le proprietà americane,
sì pubbliche che private, a tutti coloro, ai quali il
destro sarebbe venuto di pigliarle, erano venuti gli
Americani in credenza, che non solo si volessero contro
di sè medesimi usare gli estremi dell'ostilità, ma
ancora, che non si volesse con elli fare a buona guerra;
che s'intendesse, dovessero cessare a riguardo loro tutte
quelle leggi, che in mezzo alle nazioni europee scemano,
per quanto possibile sia, i mali della guerra,
ed inducono qualche sembianza di civiltà per fino in
<span class="pagenum"><a id="Page_244"></a>[244]</span>
mezzo alle stragi ed alle rapine. Credettero che contro
di essi volesse il governo inglese esercitare non
che la guerra, la piratica ed il ladroneccio. La qual
cosa se non si poteva aspettare da una nazione esterna,
che nemica fosse, molto meno comportare lo potevano
nei proprj concittadini; e se gl'Inglesi con questo
inusitato modo di procedere erano diventati agli
occhi loro più che nemici, così volevano gli Americani
diventare ai medesimi meno che concittadini.
La benevolenza prodotta dalla congiunzion del sangue,
e l'unione dello Stato non possono più continuarsi
là, dove non solo sono cessate le leggi e gli
usi, che corrono fra le nazioni amiche, ma perfino
quelli, che durano tuttavia in mezzo alle più crudeli
discordie tra le civili nazioni; e se all'uso dei Barbari
intendeva la Gran-Brettagna di esercitar la guerra
contro l'America, questa doveva di necessità adoperare,
come se fosse una nazione esterna. L'aver poi
l'Inghilterra condotto a' soldi suoi, e mandati ai danni
dell'America i soldati mercenarj della Germania, i
quali si rappresentavano agli occhi dei coloni, come
gente da ogni umanità lontana, aveva in questi una
incredibile alterazione prodotta. Credevano, non potersi
più tenere in luogo di padri coloro, che contro
i proprj figliuoli sì crudeli esecutori delle volontà loro
inviavano. <i>Questi sono</i>, dicevano, <i>i commissarj, i forieri
della pace, che manda all'America l'Inghilterra,
gli Essiani, i Brunswicchesi, ed i Waldecchesi</i> (imperciocchè
un altro trattato di sussidj avevano i ministri
concluso col principe di Waldech). <i>Gli ammazzamenti,
le rapine e le implacabili ire di questi prezzolati
Tedeschi, come pure anche quelle dei crudeli
Indiani sono gl'istrumenti, coi quali spera il governo
inglese di vincere la costanza nostra, e sottometterci
<span class="pagenum"><a id="Page_245"></a>[245]</span>
di bel nuovo al giogo suo. Poichè gl'Inglesi i forestieri
spingono ai danni nostri, e noi contro di essi
combattiamo, come se forestieri fossero. E poichè ancora
dopo un'ingiustissima guerra hanno colle crudeli
risoluzioni, e coi barbari soldati rotta e spenta,
non solo l'antica congiunzione, ma perfino l'ultima
speranza della medesima, così noi nella giustissima
causa nostra accettiamo la proposta, la quale, se ci
sarebbe orribile e pregiudiziale parata ai passati dì,
ci deve parere ora indifferente, e non che utile, necessaria.</i>
Egli è certo che le raccontate determinazioni
dei ministri, colle quali si erano proposto d'intimorir
gli Americani, e fargli calare agli accordi, gli misero
per lo contrario più in sull'ostinarsi, e diedero occasione
al congresso, ed a tutti coloro, che miravano
all'independenza, di mandar sicuramente ad effetto
l'intento loro. Che anzi molti di coloro, i quali desideravano
di ritornare all'antica dependenza, ne pigliarono
tanto sdegno, che si accostarono alle parti
dei primi, o molto almeno rimettettero dello zelo a
difendere gl'interessi britannici; onde accadde, che
i nemici antichi, più forti diventarono per la comune
opinione cresciuta in favor loro, e per la congiunzione
dei nuovi, e gli antichi amici diminuirono di
numero e d'ardore. Il che dee servir d'esempio a quelli,
i quali nella concitazion loro si persuadono, che le
risoluzioni che atte sono a dividere gli uomini tra di
loro, e gli uni spingere contro gli altri, quando essi
hanno gli animi raffreddi, lo siano del pari, quando
sono da qualche gagliarda passione commossi; perocchè
in quest'ultimo caso quello, che mitigar dovrebbe,
irrita; quello, che intimorire, incora; quello, che dividere,
collega e congiunge. A grado a grado il desiderio
dell'independenza s'insinuava vieppiù nelle
<span class="pagenum"><a id="Page_246"></a>[246]</span>
menti americane. Ad altro oggetto non si pensava,
che a questo, ne d'altro si favellava, sì pubblicamente
che privatamente, che di questo medesimo. Gli animi
eran sollevati universalmente, ed in grandissima aspettazione.
Stando le cose in questi termini uscì alla luce
un libretto, al quale stavano sottoscritte le parole
<i>comun senso</i>; ma era opera di Tommaso Paine, uomo
nato in Inghilterra, ed arrivato poco tempo innanzi
in America, al quale forse più, che ad alcun
altro scrittore il cielo aveva concesso, sapere con istile
e con pensieri accomodati muovere e volgere a suo
talento gli animi della moltitudine. Certamente si può
affermare, che il libro del Comun senso sia stato uno
degl'istrumenti più efficaci dell'independenza americana.
L'autore si sforzò di provare, e con argomenti
molto probabili, che la ricongiunzione coll'Inghilterra
era impraticabile per la diversità, anzi per la contrarietà
delle parti, e per l'orgoglio britannico, siccome
pure infedele pel rancore e pel desiderio della
vendetta. Da un altro canto discorreva assai acconciamente
della necessità, dell'utilità e della possibilità
dell'independenza. Aggiungeva certi sprazzi in sulla
monarchia molto accomodati a renderla odiosa nella
mente dei popoli, e preponeva a quella il governo
dei più. Della costituzione inglese, l'eccellenza della
quale niuno, o pochi avevano in quei tempi recata
in dubbio, parlò molto alla libera, per quanto spetta
alla parte della monarchia; con lode degli altri ordini.
Riandò i mali e le calamità pubbliche, alle quali,
malgrado la lodata bontà della costituzione sua, era
andata l'Inghilterra soggetta, e massimamente dopo il
ristoramento della monarchia; e quindi argomentava,
che qualche vizio essenziale doveva trovarsi in quella,
pel quale era insufficiente a procurar la felicità dei
<span class="pagenum"><a id="Page_247"></a>[247]</span>
popoli; e questi vizj, questo male segreto affermava
esser la Realtà. Da questa ripeteva le discordie intestine,
e la frequenza delle guerre esterne. Si rallegrava
in fine coi popoli americani, che il cielo e la
fortuna avessero loro fatto abilità di poter creare quegli
ordini pubblici, nei quali fossero raccolte tutte le
eccellenze della britannica costituzione, esclusi i suoi
difetti, vale a dire, secondo la mente sua, la Realtà.
Non si potrebbe facilmente dire, con quanto consentimento
dei popoli sia stata ricevuta questa scrittura
del Paine. Chi diventava da ardente arrabbiato, chi
da tiepido infervorato, e per fino vi furono di quelli,
che da leali diventaron libertini. Ognuno voleva l'independenza.
</p>

<p>
Il congresso determinò di usar l'occasione. Ma per
procedere prudentemente, e perchè non gli cadesse,
come dice il volgo, il presente in sull'uscio, volle prima
tentar il guado, e fece una risoluzione, la quale,
se non era l'independenza stessa, certo molto se le
avvicinava. Intendeva di starsene ad osservar gli effetti,
per poter quindi procedere più oltre sicuramente.
Decretò, che, siccome il Re britannico, in congiunzione
coi Pari e coi Comuni della Gran-Brettagna,
aveva esclusi per gli ultimi atti del Parlamento gli abitanti
delle colonie unite dalla protezione della sua Corona,
e siccome nissuna risposta era stata, o sarebbe
probabilmente data alle umili petizioni delle medesime
per ottener la rivocazione delle offenditrici leggi,
e la riconciliazione colla Gran-Brettagna; che per lo
contrario tutta la forza di quel reame, aiutata anche
da mercenarj forestieri, doveva nella distruzione di quel
buon popolo adoperarsi; e finalmente, siccome sono
cose che grandemente ripugnano alla ragione ed alla
buona coscienza di quei popoli il pigliar più oltre i
<span class="pagenum"><a id="Page_248"></a>[248]</span>
giuramenti, ed il far le promesse necessarie nel prendere,
o nell'esercitar i maestrati sotto la Corona della
Gran-Brettagna; e ch'egli è necessario, che l'esercizio
di ogni autorità qualsivoglia dalla detta Corona
procedente sia totalmente annullato, e tutte le potestà
del governo esercitate sotto l'autorità del buon popolo
delle colonie; e ciò per mantenervi l'interna pace,
la virtù ed il buon ordine, siccome pure per difendere
le vite, le libertà e le proprietà dai nimichevoli
assalti, e dai crudeli rapimenti dei nemici loro,
così era raccomandato alle rispettive assemblee e conventi
delle colonie unite, nelle quali nissun governo
sufficiente all'esigenza degli affari stato fosse fino a
quel dì costituito, ordinassero quel tale, che secondo
l'opinione dei rappresentanti del popolo fosse meglio
conducevole alla felicità ed alla sicurezza dei mandatori
loro particolarmente, e dell'America generalmente.
Questa risoluzione, mandata speditamente nelle
rispettive colonie, ebbe in questa ed in quella diverso
incontro. Alcune avevano già di per sè stesse preoccupato
il passo, e, recatosi in mano l'autorità del
governo, avevano creato ordini pubblici independenti
dall'autorità reale, e questi non più temporali come
prima, ma durevoli, senza niuna restrizione o di tempo
o di condizione. Così adoperato avevano la Virginia
e la Carolina Meridionale. Il Connecticut e l'Isola di
Rodi non ebbero che cambiare; poichè già fin dagli
antichi tempi ogni autorità vi procedeva dal popolo,
e da questo si eleggevano tutti i maestrati, sì quelli,
ai quali è commessa la cura di far le leggi, come quelli,
il cui carico è di mandarle ad esecuzione. La Marilandia,
la Pensilvania, e la Nuova-Jork fluttuarono.
Ma vinte finalmente dall'insuperabil temporale, vi si
accomodarono. Adunque in ogni luogo erano intenti
<span class="pagenum"><a id="Page_249"></a>[249]</span>
i popoli delle colonie a creare nuove costituzioni, nelle
quali, tratte quelle parti, che all'ordinamento dell'autorità
regia si appartengono, tutte quelle forme
conservarono, che sono della costituzione inglese proprie
e private. Generalmente si vollero diligentemente
distinguere le tre potestà, legislativa, esecutiva e giudiziale;
e specialmente molta gelosia si dimostrò intorno
all'esecutiva. La legislativa fu divisa in alcune
colonie in due parti; in altre costituita fu in una sola,
e da tutte ebbero divieto tutti coloro, che maestrati
tenevano, o uffizj dall'esecutiva. I giudici si pagavano
o dalla legislativa, o dalla esecutiva. In alcune tenevano
il magistrato a tempo, in altre durante la buona
condotta. Il governatore poi, secondo la maggiore o
minor gelosia dei popoli, si eleggeva a dovere star in
uffizio per più breve, o per più lungo tempo. In alcune
colonie otteneva la facoltà del divieto, ed in altre
no. In queste ei doveva stare per ogni fatto suo;
in quelle per nissuno, perciocchè un Consiglio esecutivo,
creato a posta, lo doveva rivedere. In tutte queste
disquisizioni, le quali tanto importavano alla futura
felicità delle colonie unite, non si sentirono, nè
minacce, nè corrucci, nè discordie malaugurose, e pareva,
che ognuno, posta in disparte l'ambizione, altro
non agognasse, che la prosperità e la libertà della
patria; memorabile esempio di prudenza, di temperanza
e di benevolenza civile, nel quale se risguarderanno
gli altri popoli, non potranno non vergognarsi,
seppure la corruzion dei costumi non dispoglia anche
i cuori smani dell'abilità del vergognarsi, di essersi
in tutti i tempi dimostrati dall'americano così diversi
e lontani; imperciocchè essi altro non sepper fare, che
correre dai dispareri alla discordia, e dalla discordia
al sangue.
</p>

<p>
<span class="pagenum"><a id="Page_250"></a>[250]</span>
Trovato il congresso nelle colonie buona corrispondenza
alla sua risoluzione, e volendo dare alla incominciata
opera compimento, rimaneva, che venisse
da quelle autorizzato a dichiarare l'independenza. Questa
bisogna fu con tanta prudenza governata, e di già
erano i popoli tanto inclinati al disegno, che la maggior
parte delle assemblee provinciali inviarono ai delegati
loro al congresso il mandato libero per consentire
all'independenza. Alcune di vantaggio fecero
loro abilità di far leanze coi principi forestieri. Sole
la Pensilvania e la Marilandia si opponevano.
</p>

<p>
Adunque stando le cose in questi termini, nella
tornata del congresso degli otto giugno Riccardo Enrico
Lee, uno dei deputati della Virginia, posto il
partito della independenza, parlò, dicesi, stando tutti
intentissimi ad ascoltarlo, nella seguente sentenza:
</p>

<p>
«Io non so, prudentissimi uomini e cittadini virtuosissimi,
se delle faccende nate dalle civili discordie,
delle quali sino a questo dì ci hanno gli scrittori
delle storie tramandato la memoria, e le quali
originarono o il desiderio della libertà nei popoli,
o l'ambizione dei principi, alcuna se ne trovi, che
più di quella, della quale ora a trattare abbiamo,
grave ed importante si fosse, o sia che si risguardi
il futuro destino di questo libero ed innocentissimo
popolo, ovvero quello stesso dei nemici nostri, i quali,
mal grado la crudel guerra e la tirannide nuova, sono
pure i nostri fratelli, e dello stesso sangue nati,
che noi siamo, ovvero infine quello di tutte le altre
nazioni del mondo, le quali attente si sono rizzate
in piè per rimirare il grande spettacolo, e presagiscono
a sè stesse nella vittoria nostra maggior larghezza
di vivere, o nella perdita più stretti vincoli,
ed un più duro morso aspettano. Conciossiacosachè
<span class="pagenum"><a id="Page_251"></a>[251]</span>
qui non si tratti di acquistare il dominio di qualche
terra o territorio, o di volere ad alcuno con scelerata
cupidigia soprastare; ma sibbene di conservare,
o di perder per sempre quella libertà, che abbiamo
dai maggiori nostri eredata, e che abbiamo a traverso
i mari sterminati, in mezzo alle furiose burrasche
cercata, ed in queste terre contro i barbari
uomini, contro le crudeli fiere, e contro un pestilente
cielo tante volte mantenuta e difesa. E se tante,
e sì cospicue lodi date si sono, e tuttora si danno
a quei generosi difenditori della greca e della romana
libertà, che si dirà di noi, i quali quella, che
non sulle voglie di una tumultuaria moltitudine, ma
sugl'immutabili statuti, e sulle tutelari leggi sta fondata,
difendiamo; non quella che il privilegio era di
pochi patrizj, ma quella, che è la proprietà di tutti;
nè quella infine la quale cogl'iniqui ostracismi, e
collo spaventevole decimar degli eserciti era macchiata;
ma sibbene quella, che tutta pura è, e dolce e
gentile, e conforme ai civili e miti costumi d'oggidì?
Or su dunque, che più s'indugia, o quali dimoranze
son queste? Si dia fine alla bene incominciata
impresa; e giacchè nella congiunzion coll'Inghilterra
non possiamo più oltre sperare quella libertà,
e quella felicità trovare, che tanto ci dilettano, si
sciolga del tutto il nodo, e si ponga mano a quello,
di che già di fatto godiamo, voglio dire all'intiera
ed assoluta independenza. Nè voglio nell'ingresso
medesimo del mio discorso tralasciar di dire, che se
a queste fatali strette condotti siam noi, se a questo
passo pervenuti, oltre il quale non potrà più altro
tra l'America e l'Inghilterra intervenire, che quella
pace, o quella guerra, che tra le forestiere genti esercitar
si sogliono, ciò dalle insaziabili voglie, dai tirannici
<span class="pagenum"><a id="Page_252"></a>[252]</span>
procedimenti, dai replicati, e più che decennali
oltraggi dei ministri britannici dovrà solo,
ed unicamente riconoscersi. Per noi non istette, che
non fossero l'antica pace ed armonia ristorate. Chi
non udì le nostre preghiere, e le supplicazioni nostre
a chi non son note? Stancarono esse il mondo
intiero. Solo l'Inghilterra non volle a quella misericordia
verso di noi piegarsi, della quale si mostrarono
tutte le altre nazioni liberali. E siccome la sopportazione
prima, e poscia la resistenza non bastarono, che
le preghiere inutili furono, siccome il sangue novellamente
sparso, così dobbiamo noi procedere più oltre,
e por mano alla independenza. Nè si creda da taluno,
che questo sia un partito, ch'evitar si possa.
Tempo verrà fuori di dubbio, si voglia o no, che la
fatale separazione dovrà avvenire; perchè così portano
la natura stessa delle cose, la popolazione nostra
ognor crescente, la ubertà delle nostre terre,
la larghezza del nostro territorio, l'industria dei concittadini,
gli sterminati mari frapposti, la longinquità
dei regni. E se questo è vero, come egli è verissimo,
non è nissuno, che non conosca, che il più presto
è il meglio, e che sarebbe non dico imprudenza, ma
stoltizia il non pigliar la presente occasione, in cui
l'ingiustizia britannica gonfiato ha i cuori di sdegno,
spirato agli animi il coraggio, indotto nelle menti
la concordia, riempiti gl'intelletti di persuasione, e
fatto correre le mani alle difenditrici armi. E fino
a quando dovrem noi valicare tremila miglia di un
tempestoso mare, per andar a chiedere presso uomini
altieri ed insolenti, o consiglio, od ordini ai
nostri domestici affari? E non si confà ottimamente
ad una nazione grande, ricca e potente, come siamo
noi, ch'ella abbia in casa propria, e non in quella
<span class="pagenum"><a id="Page_253"></a>[253]</span>
d'altrui il governo delle cose sue? E come potrà un
ministro di uomini forestieri acconciamente delle cose
nostre giudicare, delle quali cognizione non ha, e
nelle quali non ha interesse? La varcata giustizia dei
britannici ministri ci deve accorti fare dell'avvenire,
se di nuovo potessero nei nostri corpi i duri artigli
loro piantare. Giacchè così è piaciuto alla crudeltà
dei nostri nemici di porci avanti gli occhi l'alternativa,
o della servitù, o dell'independenza, qual è
quel uomo generoso ed amante della patria sua, il
quale stia in pendente per la elezione? Con questi
uomini infedeli nissuna promessa è sicura, nissuna
fede è santa. Pogniamo, il che il ciel non voglia, la
soggiogazione, pogniam l'accordo. Chi ci assicura della
mansuetudine britannica nell'usar la vittoria, o della
fede nell'osservar i patti? Forse l'avere assoldato e
spinto ai danni nostri gli spietati Indiani e gl'inesorabili
Tedeschi? Forse la fede data, e rotta già tante
volte nella presente querela? Forse la britannica fede
della punica stessa più infedele riputata? Che anzi
dobbiamo noi stimare, che, poichè venuti saremmo
nudi, ed inermi nelle mani loro, abbiano contro di
noi a disfogare il conceputo sdegno, ad esercitar la
minacciata vendetta, a legarci, ed a strignerci con
istrette catene per torci non solo la forza, ma anche
la speranza di poter un'altra volta prorompere. Ma
poniamo, nel caso nostro avvenga ciò, che mai avvenuto
non è in alcun altro, cioè sia il governo britannico
per dimenticar le offese, e per osservare i
patti, crediamo noi, che dopo una sì lunga discordia,
dopo tante ferite, tante morti, e tanto sangue possa
la riconciliazione, che seguirebbe, esser durevole, e
che di nuovo, e ad ogni piè sospinto, in mezzo a
tanti odj, a tanti rancori, non nascano nuovi motivi
<span class="pagenum"><a id="Page_254"></a>[254]</span>
di scandalo? Già son separate d'animo e d'interessi
le due nazioni; l'una è consapevole dell'antica
forza; l'altra diventata è della nuova; l'una vuol
reggere senza freno; l'altra non vuol obbedir nemmeno
colla libertà. Qual pace, qual concordia possonsi
in tali termini sperare? Amici fedeli posson diventar
bene gli Americani agl'Inglesi, sudditi non
mai. E quand'anche credere si volesse, che la riunione
fosse per riuscir senza rancori, non sarebbe
ella senza pericoli. La potenza stessa, la ricchezza
della Gran-Brettagna dovrebbero gli uomini preveggenti
di timore riempire in sulle cose future. Essendo
ella a tanta grandezza pervenuta, che poco o nulla
a temere abbia dei potentati esterni, in mezzo alla sicura
pace si ammolliranno gli animi, si corromperanno
i costumi, invizierà la crescente gioventù, e,
venute meno le forti braccia ed i generosi petti, diventerà
preda l'Inghilterra di un nemico forestiero,
o di un ambizioso cittadino. Se noi saremo tuttavia
a quella congiunti, verremo a parte della corruttela
e della sventura, tanto più da detestarsi, quanto più
sarebbe irreparabile. Separati da quella, e tali quali
siamo noi, non avremo a temere nè la sicura pace,
nè la pericolosa guerra. E dichiarando la franchezza
nostra, il pericolo non sarebbe maggiore, ma bene
più pronti gli animi, e più chiara la vittoria. E' bisogna,
che noi ci strighiamo da quest'incerti consiglj,
e che usciam fuori da questi avviluppati andirivieni.
Abbiamo noi la sovranità assunta, e non osiam
confessarla; noi disubbidiamo ad un Re, e ci riconosciam
per suoi sudditi; noi esercitiamo la guerra contro
una nazione, dalla quale protestiamo ognora di
voler dipendere. In mezzo a queste incertezze stanno
dubbiosi gli animi; le ardite risoluzioni si impediscono;
<span class="pagenum"><a id="Page_255"></a>[255]</span>
la via da tenersi non è spedita; i capitani
nostri nè rispettati, nè obbediti; i soldati nè zelanti,
nè confidenti; deboli noi di dentro, e vilipesi al
di fuori; nè i forestieri principi potranno o stimare,
o soccorrere sì timida, sì dubitamentosa gente. Ma
bandita una volta l'independenza, e scoperto il fine,
al quale si tende, diventeran ad un tratto più certi,
e più risoluti i consiglj; e per la grandezza del proposito
s'ingrandiranno gli animi; i maestrati civili
di nuovo zelo si vestiranno, i generali di nuovo ardire,
i soldati di nuovo coraggio, i cittadini tutti di
più costanza, e con maggior prontezza attenderanno
tutti alla bella, all'alta, alla generosa impresa. Temono
alcuni del pericolo della presente risoluzione.
Ma combatteranne forse l'Inghilterra contro di noi
con più vigore o rabbia, di quanto abbia ella finora
combattuto? Certo no. Chiama ella ribellione la resistenza
all'opressione, del pari che l'independenza.
E dove sono queste formidabili soldatesche, che abbiano
a fare star gli Americani? Non hanno potuto
le Inglesi, e potranno le Tedesche? Son queste forse
più valorose, più disciplinate di quelle? Certo mai no.
Senza di che, se è il numero dei nemici cresciuto,
non è altrimenti il nostro diminuito; e l'uso dell'armi
e l'esperienza della guerra ne' duri conflitti del presente
anno acquistato abbiamo. E chi dubita poi, che
l'independenza non ci guidi alle alleanze? Imperciocchè
tutte le nazioni siano disiose di venir a parte del
commercio nelle nostre ubertose terre, e nei nostri ricchissimi
porti, che l'avara Inghilterra chiuso ha col monopolio
sino a questi tempi. Nè meno son vaghe di veder
una volta alfine l'odiata potenza britannica abbassata;
che a tutti puzza questo barbaro dominio; tutti
desiderano veder fiaccate quelle corna, e tutti renderanno
<span class="pagenum"><a id="Page_256"></a>[256]</span>
colle parole e cogli aiuti immortali grazie ai
valorosi Americani, per aver essi alla umanissima impresa
dato cominciamento. Non altro aspettano i principi
per iscoprirsi, che l'impossibilità degli accordi.
Che se la risoluzione è utile, non è essa meno alla
dignità nostra confacente. Pervenuta è l'America a
quella grandezza, per la quale debb'ella fra le independenti
nazioni esser annoverata. Di sì alto grado siam
noi altrettanto degni, quanto gl'Inglesi medesimi. Perciocchè,
se eglino son ricchi, ed anche noi lo siamo;
se essi son valorosi, e noi pure così siamo; se essi
son più numerosi, e noi per l'incredibile fecondità
delle nostre caste spose crescerem tosto in frequenza
di popolo, quanto essi cresciuti sono; se essi hanno
celebrati personaggi in pace e in guerra, e noi pur
ne abbiamo; e questi rivolgimenti politici son soliti
a produrre i grandi, i forti, i generosi spiriti. Da
quel che già si è da noi in questi primi principj fatto,
facilmente arguir si può a ciò, che sarem per fare;
poichè la sperienza è la madre degli ottimi consiglj,
e la libertà quella degli uomini eccellenti. Già
il nemico fu cacciato da Lexington da trentamila armati
raccolti in un dì; già i famosi capitani loro
dato han luogo in Boston alla perizia dei nostri; già
le ciurme loro vanno vagando sulle ributtate navi pei
mari immensi, morte di fame. Si accetti il favorevole
augurio, e si combatta, non già per sapere con
quali condizioni siam noi per servire all'Inghilterra,
ma sì per poter fra di noi ordinare un viver libero,
fondar un giusto, un independente governo. Combattettero
i Greci contro l'innumerevol esercito dei
Persiani prosperamente; poichè la libertà gl'ispirava.
Afflissero con memorabili rotte la potenza dell'Austria,
e sè stessi a libertà rivendicarono gli Svizzeri
<span class="pagenum"><a id="Page_257"></a>[257]</span>
e gli Olandesi; perciocchè l'amor dell'independenza
gli animava. Eppure anche questo Sole americano
risplende sulle teste degli uomini valorosi; le
nostre armi tagliano pure anch'esse; anche qui si
sa, che cosa sia coraggio; anche qui si vede un universale
consenso; anche qui si è imparato ad andar,
non che animosamente, volentieri incontro alla
morte per acquistare alla patria la libertà. Orsù adunque,
che più s'indugia, perchè stiamo tuttavia
a soprastare? Sorga, sì, sorga in questo faustissimo
giorno l'americana repubblica. Sorga ella, non iscorrucciata,
non conquistatrice, non fera; ma composta,
ma pacifica, ma dolce. L'Europa ha gli occhi fissi
in noi. Ella da noi chiede un esempio vivo di libertà,
che contrastar possa per la felicità dei cittadini
colla ognora crescente tirannide in su quei contaminati
lidi. Ella ricerca da noi una gradita sede, dove
possano gl'infelici trovar conforto, i perseguitati riposo.
Ella ci prega, che noi apparecchiamo un propizio
e ben coltivato campo, dove allignar possa, e
crescere, e moltiplicare la sua bella e salutevol ombra
abbondevolissimamente quella generosa pianta,
la quale nata prima, e cresciuta in Inghilterra, ma
ora dalle uggie malefiche della scozzese tirannide grama
e stremenzita fatta, e dalla sua diletta stanza sbarbata,
non trova in tutte quelle orientali terre una,
che l'accolga, ed il vitale umore presti alle sitibonde,
inferme ed illanguidite sue radici. Questo è il
fine, a cui tendono tanti presi augurj; questo vogliono
significare queste prime vittorie; questo mostrano
il presente ardore, ed il consenso universale,
questo presagiscono la fuga di Guglielmo Howe, e la
pestilenza nata in mezzo alle genti del Dunmore;
questo pronosticano i venti, che soffiarono insolitamente
<span class="pagenum"><a id="Page_258"></a>[258]</span>
contrarj alle armate, ed alle inviate vettovaglie;
questo istesso confermano le portentose burrasche,
che sommersero le settecento navi in sulle coste di
Terranuova. E se oggidì noi non manchiamo del debito
nostro verso la patria, i nomi dei legislatori
americani saranno nella mente dei posteri in quel
luogo stesso posti, in cui son quelli di Teseo, di Licurgo
di Romolo, di Numa, dei tre Guglielmi, e
di tutti coloro, la memoria dei quali è stata fin qui,
e sarà per l'avvenire cara agli uomini diritti, ed ai
dabben cittadini.
</p>

<p>
Finito ch'ebbe Lee di parlare, si manifestarono
da ogni parte fra gli ascoltanti non dubbj segni di
approvazione. Ma non essendovi presenti i deputati
delle province della Pensilvania e della Marilandia, e
volendo anche il congresso con un po' d'indugio mostrare
più maturità, aggiornò la cosa sino al dì delle
calende di luglio. Intanto i libertini si travagliavano
gagliardamente per ottenere, che si vincesse l'independenza
anche nelle due province discordanti, e nei
discorsi loro molto efficacemente intendevano alle persuasioni,
aggiungendovi anche le minacce, che le altre
colonie non solo le avrebbero dalla lega escluse,
ma ancora corse sarebbero immediatamente ai danni
loro. L'assemblea provinciale della Pensilvania non
si lasciava svolgere. Fu convocato finalmente il popolo
pensilvanese a parlamento, nel quale le disputazioni
e le contese in proposito dell'independenza
furono, e molte, e grandi. Giovanni Dickinson, uno
de' deputati della provincia al congresso generale, uomo
d'ingegno pronto, e di grande autorità, e che
stato era, ed era tuttavia uno dei difensori più vivi
dell'americana libertà, purchè però si consistesse nei
termini della congiunzione coll'Inghilterra, orò nel
<span class="pagenum"><a id="Page_259"></a>[259]</span>
seguente modo, siccome è fama, contro l'independenza.
</p>

<p>
«Sogliono per lo più gli uomini parziali, umanissimi
e cortesissimi cittadini, meglio all'apparenza delle
cose, e quasi alla corteccia di fuori nei discorsi loro
risguardare, che alla ragione od alla giustizia; perciocchè
il fine loro non sia di quetar i tumulti, ma
sibbene d'incitargli; non di calmar le sfrenate passioni,
ma d'infiammarle; non di compor le feroci discordie,
ma di vieppiù inasprirle ed invelenirle. Nel
che fare si propongon'essi, o di piacere ai potenti,
od alla propria ambizione soddisfare, e ad ogni modo,
andando a versi alla moltitudine, il favore suo accattare.
Quindi è, che nelle popolari commozioni la
più sana e la miglior parte, ed il diritto ed il giusto
si trovan per l'ordinario coi meno, ed i contrarj coi
più, ed in somiglianti casi i partiti, se pur si vuole,
che non siano dalla ragione scompagnati, andar vinti
dovrebbero per avventura, non col maggiore, ma piuttosto
col minor numero dei suffragj. Le quali cose
essendo così, da un buon principio debbe origine avere
il mio ragionamento, siccome quello, che se non all'opinione
dei più, certo a quella dei più modesti,
dei più costanti e dei più indifferenti cittadini si rassomiglia,
i quali questo tumultuario procedere detestano,
questo voler far forza alle volontà, ed agl'intelletti
condannano, questa tanta pressa in una cosa
di tanto momento con gravissime parole biasimano,
e grandissimamente abborriscono. Ma venendo a quello,
ch'è il soggetto della presente controversia, dico,
che gli uomini prudenti non abbandonano quelle
cose, che certe sono, per correr dietro a quelle, che
sono incerte. Che certa cosa fosse poi, che acconciamente
ed utilmente potesse l'America governata
<span class="pagenum"><a id="Page_260"></a>[260]</span>
essere alle leggi inglesi sotto il medesimo Re, e collo
stesso Parlamento lo dimostrano chiaramente, e la
durata felicità di ben dugento anni, e la presente prosperità,
le quali il frutto sono di quelle venerande
leggi, e dell'antica congiunzione. Non come soli, ma
come congiunti ad altri, non colle americane, ma
colle britanniche leggi, non come independenti, ma
come sudditi, non come repubblica, ma come monarchia
siamo noi a questa grandezza, ed a questa
potenza saliti. E che cosa vogliono significare queste
nuove fole immaginate ai dì della discordia e della
guerra? Adunque gli abbagliamenti dell'ira avran più
forza in noi, che l'esperienza dei secoli? O s'avrà
tutto ad un tratto, ed in un momento di concetta
collera a guastar la provata opera dell'antichità? So,
che a tutti è caro il nome della libertà, ed io volentieri
il concederò. Ma di questa abbiam noi goduto
lungamente sotto la superiorità della monarchia
inglese. Il che certo è; e vorremmo poi noi, lasciata
questa in disparte, andarla a cercare, in non so qual
forma di repubblica, la quale tosto si convertirebbe
in licenza cittadina ed in popolare tirannide? E temo
io bene, che, siccome nell'uomo il capo regge e sostiene
tutte le altre membra, e con mirabile armonia
le muove e governa, e tutti i moti loro con unità
di consiglio allo stesso fine, ch'è la salute e la felicità
sua, gl'indirizza, così ancora quel capo del nostro
governo, che nel Re, e nel Parlamento è posto,
quello sia, che solo possa le discordanti membra di
questo, testè fortunato Impero, unite mantenere, ed
i mali procedenti, o dalla varietà delle opinioni, o
dalla diversità degl'interessi allontanando, la popolare
anarchia, e la cittadina guerra impedire. E tanto
son io in questo pensiero persuaso, ch'io credo, che
<span class="pagenum"><a id="Page_261"></a>[261]</span>
la più crudele guerra, che far ci potrebbe l'Inghilterra,
quella sarebbe di non farcene nissuna; ed il mezzo più
sicuro per farci alla sua obbedienza ritornare, quello
sarebbe di non usarne nissuno. Imperciocchè, cessato
il pericolo dell'armi inglesi, le province sorgerebbero
contro le province, le città contro le città, gli
uomini contro gli uomini, e noi contro noi stessi
quelle armi, colle quali il nemico combattiamo, rivolgeremmo.
Tratti allora da un'insuperabile necessità,
costretti saremmo a ricorrer di nuovo a quella
tutelare autorità, che avevamo lungi gittata da noi,
la quale forse non più nella condizione di cittadini
liberi, ma sibbene a patti di servitù ci riceverebbe.
Che pruova abbiamo fatto noi inesperti, e quasi fanciulli
che siamo, di saper colle proprie gambe camminare,
ed ai proprj consiglj reggerci? Nissuna; che
anzi, se si dee delle future dalle preterite cose giudicare,
la concordia nostra tanto basterà, quanto il
pericolo, e non più; che già fin d'allora quando la
possente mano dell'Inghilterra ci sostentava, per ignobili
motivi di limitazioni di territorj, o di lontane
giurisdizioni corsi siamo all'ire, alla discordia, e qualche
volta perfino alle ferite. E che si dovrà pensare
adesso, che i sangui sono riscaldati, ingrossati gli
animi, le ambizioni svegliate, usate le armi? Abbenchè,
se la congiunzione coll'Inghilterra tanta utilità
ci presta per la pace interna mantenere, non è poi
meno necessaria per procurarci presso le forestiere
genti quella condescendenza e quel rispetto, che alla
prosperità del commercio, alla dignità nostra ed al
compimento di ogni nostra faccenda tanto sono richiesti.
Finora nel nostro traffico colle altre nazioni
la mano potente dell'Inghilterra, e la salutevole ombra
delle armi sue ci difendevano e proteggevano; non
<span class="pagenum"><a id="Page_262"></a>[262]</span>
come Americani, piccola e debol gente, ma come
Inglesi nei ricchi porti, e nelle ragguardevoli città
dall'occidente all'oriente, da tramontana al mezzodì
ci appresentavamo; e con questo nome inglese addosso
ogni porta ci era aperta, ogni via piana, ogni
domanda con favore udita. Ma pongasi la separazione,
ogni cosa si volgerà in contrario. Diventerà uso presso
le nazioni, che noi ne siamo tenuti a vile; e perfino
i pirati dell'Africa e dell'Europa correranno contro
le nostre navi, e gli nostri uomini o uccideranno, o
meneranno in crudele e perpetua schiavitù. Havvi in
questo strano, oscuro, ed inesplicabile umano genere
una evidente inclinazione ad opprimere ed a manomettere
i deboli del pari, che a piaggiare ed a contentare
i potenti; e più in esso opera il timore, che
la ragione, più la superbia, che la moderazione, più
la crudeltà, che la misericordia. So, che presso gli
uomini è caro, e lodato il nome dell'independenza.
Ma dico bene, e mantengo, che nella presente controversia
gli amici dell'independenza sono gli autori
della congiunzione, ed i fautori della servitù e della
dependenza, i promovitori della separazione; se pure
l'essere independenti vuol significare comandare e non
obbedire agli altri, e l'esser dependenti obbedire e
non comandare. Se l'esser independenti dall'Inghilterra,
posto che ciò sia possibil cosa ad ottenersi, il
che io niego, ci rendesse anche da tutte le altre nazioni
independenti, si potrebbe abbracciar la proposta;
ma cambiar la signoria inglese colla servitù mondiale
è partito da stolti. Se voi bramate di essere a
quella condizione ridotti, nella quale dovrete obbedire
in tutto agli ordini della superba Francia, che
ora sta facendo fuoco sotto, abbracciate pure la independenza.
Se meglio amate la franchezza olandese,
<span class="pagenum"><a id="Page_263"></a>[263]</span>
o veneziana, o genovese, o ragusea, ed alla britannica
la anteponete, decretate pure la independenza.
Ma se non vogliam cambiare la significazione delle parole,
conserviam pure, e gelosamente mantegniamo,
quella dependenza, che è stata fin qui il principio e
la sorgente di questa prosperità, della libertà nostra,
della sicura independenza. Ma qui parmi taluno guardarmi
in viso, e dirmi, che nissuno niega, stata essere
la congiunzion della America coll'Inghilterra cagione
alla prima di molta utilità; ma che i nuovi ed
insoliti consiglj dei ministri hanno tutto guasto e contaminato.
Se io negassi, che il governo inglese dato
abbia da dodici anni in qua un pessimo indirizzo alle
americane faccende, e che i suoi nuovi consiglj non
sappiano di tirannide, io negherei non solo quello
che verissimo è, ma eziandio quello, che io stesso ho
tante volte predicato e mantenuto. Ma crediamo noi,
che non glien incresca, e non ne senta già buon tratto
penitenza al cuore? Queste armi ch'egli apparecchia,
e questi soldati ch'ei manda, non sono già per istabilire
la tirannide in questi americani lidi; ma sibbene
perchè, abbandonati i pericolosi consiglj, e vinta
l'ostinazione nostra, consentiamo agli accordi. Nè giova
il dire, che il governo quelle precauzioni userebbe,
che atte sarebbero ad assicurarsi ad ogni modo
di noi, e tentar poscia impunitamente sui popoli disarmati
ogni maniera della più cruda superiorità. Conciossiachè
il ridurci del tutto alla impossibilità della
resistenza nei casi di oppressione non è cosa, che si
possa fra le possibili annoverare. La lontananza della
sede del governo, l'immensità dei frapposti mari, la
popolazione nostra già grande, e ogni dì grandeggiante,
l'animo bellicoso, la sperienza dell'armi; questi
laghi stessi così larghi e così spessi, questi fiumi
<span class="pagenum"><a id="Page_264"></a>[264]</span>
così frequenti e così grossi, questo sì vasto territorio,
queste profonde selve, questi difficili e forti passi,
queste sicure strette, ogni cosa atta alla resistenza,
ogni cosa propizia alle difese, ogni luogo accomodato
alle insidie faranno sempre in modo, che l'Inghilterra
trovi un più sicuro imperio nella condiscendenza
sua, e nella libertà di questi popoli, che non
nel rigore e nell'oppressione. Oltrechè, la soprastanza
continua delle nostre armi, e la costanza della vittoria
sole potrebbero sforzar l'Inghilterra a riconoscere
la franchezza americana; le quali se possiam
noi sperare, chiunque che l'instabilità della fortuna
conosca, potrà a giusta ragione giudicare. E se noi
combattemmo felicemente a Lexington ed a Boston,
siam pur perdenti stati sotto le mura di Quebec, ed
in tutto il corso della canadese guerra. Nè nissuno
non vede, che, se agli occhi di tutti è evidente la
convenienza di ostare agl'insoliti tentativi dei ministri,
la necessità di combattere per arrivare alla independenza
non è egualmente manifesta a tutti. Si
dee temere, che, cambiando il fine della guerra, si
turbi eziandio il consenso, o si raffreddi l'ardor dei
popoli nell'esercitarla, e che si scoprano in molti
luoghi male soddisfazioni del nuovo stato. Se all'annullazione
delle abborrite leggi la totale separazione
dall'antica madre si sostituisse, starebbe la ragione
dal canto dei ministri; noi meriteremmo l'infame nota
di ribelli, e tutta la britannica nazione con gran consenso,
e coll'estremo sforzo suo correrebbe contro
coloro, i quali, da sudditi offesi e ricorrenti, diventati
sarebbero di propria volontà esterni ed irreconciliabili
nemici. Amavano gl'Inglesi il nome della
libertà, che difendemmo; amavano la generosità e
l'altezza dell'americana impresa; ma e biasimeranno,
<span class="pagenum"><a id="Page_265"></a>[265]</span>
e detesteranno la proposta dell'independenza, e con
animi concordi contro di noi combatteranno. Abbenchè
io odo dire da questi propagatori di nuove dottrine,
che i forestieri principi per gelosia contro l'Inghilterra
non ci saranno dei soccorsi loro avari; come
se pei principi assoluti far potesse l'esempio della
ribellione; come se non avessero in questa stessa America
colonie, nelle quali importa loro di mantenere
l'ordine e la dependenza. E posto ancora, che più
in quelli possano la gelosia, o l'ambizione, o il desiderio
della vendetta, che il timore delle ribellioni,
crediamo noi, che non sian per venderci ad assai
caro prezzo quegli aiuti, che noi ne speriamo? Chi
non conosce, a chi non dolse della perfidia e della
cupidigia europea? Aonesteranno eglino con belle parole
l'avarizia loro, e molto garbatamente, e con
grandissima creanza, di ciò non dubito, dei nostri
territorj ci spoglieranno, le nostre pescagioni e le nostre
navigazioni impediranno, le nostre franchigie, ed
i nostri privilegj intraprenderanno; e noi proverem
con nostro danno, ma senza speranza di ristoro, quanto
improvvido consiglio sia il credere a queste lusingherìe
europee, ed il collocare negl'inveterati nemici
quella fede, che negli antichi e sperimentati amici
si aveva. Molti ancora per arrivar ai fini loro assai
esaltano la repubblica sopra la monarchia. Io non sono
in questo luogo per disputare, quale fra queste due
qualità di governo debba l'uomo l'una all'altra preporre.
So bene, che molte nazioni, e particolarmente
la inglese, le quali fatto hanno pruova dell'una e
dell'altra maniera di reggimento, trovato non hanno
la pace ed il riposo, che nella monarchia. So bene
ancora, che nelle repubbliche stesse popolari, tanta
è nell'umana società la necessità della monarchia, i
<span class="pagenum"><a id="Page_266"></a>[266]</span>
maestrati monarchici più o meno larghi, o stretti
sonsi instituiti, e chiamati coi nomi di arconti, di
consoli, di gonfalonieri, di dogi, e perfino di re. Nè
voglio qui tralasciar di dire una cosa, la quale mi
par molto vera, e questa è, ch'egli pare, che la costituzione
inglese sia come quasi il frutto di tutti gli
sperimenti da tanti secoli fatti in materia del civile
reggimento dei popoli, nella quale sì fattamente si
temperò la monarchia, che le malsane voglie del voler
senza freno signoreggiare sono nel monarca rattenute,
e si ordinò in sì fatta guisa l'autorità popolare,
che l'anarchia ne è sbandita. Egli è perciò da
temersi, che, tolto via il contrappeso della monarchia
prevalga l'autorità popolare, e tutto tragga in
iscompiglio e rovina; e che allora sorga qualche ambizioso
cittadino, il quale occupi lo Stato, e spenga
del tutto la libertà; poichè questa è la solita conversione
degli Stati popolari mal temperati, che prima
si volgono in anarchia, e poscia in dispotismo.
Queste sono, cittadini e signori miei amantissimi,
nella presente controversia le opinioni mie, le quali,
se poste avanti gli occhi vostri non ho con ornate e
veementi parole, certo almeno le ho candidamente e
sinceramente, quanto per me si è saputo e potuto,
donate ed offerite. E voglia il cielo, che i miei sinistri
presagi non riescan veri un dì; e che voi in questo
solenne concorso di popolo più non crediate alle
gonfiezze, alle esagerazioni ed alle concitazioni degli
uomini presontuosi e stemperati, che alle pacifiche
esortazioni dei buoni e prudenti cittadini; conciossiachè
la prudenza e la circospezione fondano e conservano
gl'Imperj; la temerità e l'inconsiderazione
gli fan rovinare».
</p>

<p>
Fu Dickinson con grandissima attenzione ascoltato;
<span class="pagenum"><a id="Page_267"></a>[267]</span>
ma non essendo il temporale favorevole, ed operando
in molti più il timore, che la opinione, non
ottenne. Raccolto il partito, i più si trovarono in favore
dell'independenza. Si fece adunque abilità ai
deputati della Pensilvania di ritornar al congresso, e
quivi consentire, che le colonie unite si dichiarassero
liberi ed independenti Stati. Dickinson, essendosi
tanto gagliardamente opposto, ne fu escluso. L'istesse
cose si facevano nella Marilandia; e questa provincia
debole in sè stessa, e situata nel mezzo delle altre,
autorizzò anch'essa i suoi delegati a ritornar al
congresso, e l'independenza approvare.
</p>

<p>
Adunque addì quattro luglio del presente anno riferendo
Tommaso Jefferson, Giovanni Adams, Beniamino
Franklin, Ruggiero Shermann e Filippo Livingston,
le tredici colonie unite, rotta ogni leanza
loro verso la Corona della Gran-Brettagna, si dichiararono
Stati liberi ed independenti, ed assunsero il
nome dei <i>tredici Stati Uniti d'America</i>. Il manifesto,
che il congresso fe' pubblicare, per giustificare in cospetto
di tutto il mondo la presente sua deliberazione,
ed il quale si credette, fosse opera particolarmente
di Jefferson, fu con molta concinnità di stile
e di argomenti composto. Esso fu dagli scrittori di
quei tempi grandemente celebrato, e fu il principio
dell'independenza di una ricca e possente nazione.
Incominciava con queste parole.
</p>

<p>
«Allor quando nel corso degli umani avvenimenti
e' divien necessario ad un popolo di disciogliere quei
vincoli politici, i quali ad un altro lo congiungevano,
e di pigliar in mezzo ai potentati della Terra
quella separata ed eguale stanza, alla quale le leggi
della natura e di Dio gli danno diritto, egli si confà
molto bene a quel rispetto, che alle opinioni dell'uman
<span class="pagenum"><a id="Page_268"></a>[268]</span>
genere portar si debbe, il dichiarar le cagioni,
che alla separazione spinto lo hanno.
</p>

<p>
«Noi crediamo, esser di per sè stesse evidenti queste
verità, che tutti gli uomini creati sono eguali;
che dotati sono dal Creatore loro con certi inalienabili
diritti; che tra questi sono la vita, la libertà,
ed il proseguimento della felicità; che per questi diritti
sicurare si sono fra gli uomini instituiti i governi
derivanti le legittime potestà loro dal consenso
dei governati; che ogni qualvolta che alcuna forma
di governo divien distruggitiva di questi fini, ha il
popolo il diritto di alterarla, o di abolirla, e di un
nuovo governo instituire in su tali principj fondato,
e sì fattamente ordinato, che più probabilmente a
lui appaia la sua sicurezza e felicità procurare. Egli
è ben vero però, che la prudenza ci esorta, che non
si debbono i governi da lunga pezza stabiliti di leggieri,
nè per cause transitorie cangiare. Ed in fatti
la sperienza ha dimostrato, che gli uomini più disposti
sono a soffrire, quando i mali loro sono sofferevoli,
che all'usar i diritti loro coll'abolir quegli
ordini, ai quali sono eglino avvezzati. Ma quando
una lunga serie di abusi e di usurpazioni invariabilmente
allo stesso fine tendenti dimostra il disegno di
volergli sotto l'assoluto dispotismo ridurre, egli è il
diritto loro, egli è il dovere di levarsi dal collo un
tal governo, e nuovi guardiani provvedere alla futura
sicurezza loro. Tale è stata la presente sofferenza di
queste colonie, e tale è ora la necessità, che le costringe
ad alterare i primieri ordini del governo».
</p>

<p>
Fatta quindi una diligente enumerazione dei torti
ricevuti e delle sofferte oppressioni, conclusero con
dire, che un principe, (intendendo del Re d'Inghilterra)
il quale stato è l'autore di tanti atti di tirannide,
<span class="pagenum"><a id="Page_269"></a>[269]</span>
era inabile diventato ad essere il reggitore di
un popolo libero. Raccontate poscia le pubbliche appellazioni
ai popoli inglesi fatte, aggiunsero, che non
avevano questi voluto dar udienza alle voci della giustizia
e della consanguinità.
</p>

<p>
«Noi pertanto, proseguirono, essendoci di necessità
fermi nella separazione, dichiariamo, che gli terremo,
come il restante genere umano, nemici in guerra, in
pace amici.
</p>

<p>
«Noi adunque rappresentanti degli Stati Uniti di
America in generale congresso convenuti, appellandone
al supremo Giudice del mondo della rettitudine
delle nostre intenzioni, in nome e per l'autorità del
buon popolo di queste colonie, solennemente pubblichiamo
e dichiariamo, che queste unite colonie
sono, e di diritto esser debbono liberi ed independenti
Stati: che assolute sono da ogni leanza verso
la Corona britannica; e che ogni politica congiunzione
tra queste e lo Stato della Gran-Brettagna è,
ed esser dee totalmente disciolta; e che, siccome liberi
ed independenti Stati, hanno elleno piena potestà
di romper la guerra e di concluder la pace, di
far le alleanze, di stabilire il commercio, e di tutti
quegli atti, e cose fare, che agl'independenti Stati
di diritto appartengono. E per l'eseguimento di questa
dichiarazione, ponendo tutta la nostra speranza
e fede nella protezione della divina Provvidenza, noi
scambievolmente impegniamo l'uno all'altro, e l'altro
all'uno le nostre vite, le nostre sostanze ed il
nostro onore<a class="tag" id="tag1" href="#note1">[1]</a>».
</p>

<p>
Tale è stata la dichiarazione dell'independenza degli
Stati Uniti d'America, la quale se era, come pare,
necessaria, non era però senza pericolo. Imperciocchè
sebbene le cose erano a tal condizione ridotte,
<span class="pagenum"><a id="Page_270"></a>[270]</span>
che la maggior parte degli Americani o la desideravano,
o non la contrastavano, ciò nondimeno molti
o apertamente la disapprovavano, o nell'animo loro
la detestavano. E ciò che riusciva di maggior pericolo,
si era, che gli avversarj massimamente in quelle
province abbondavano, nelle quali si sapeva, che gli
Inglesi avrebbero fatto una gagliarda impressione. Gli
eserciti americani erano deboli, l'erario povero, gli
ajuti esterni incerti; e che l'ardore dei popoli avesse
a continuarsi, molto era da dubitare. Si sapeva da
un altro canto, che l'Inghilterra si era ferma ad ogni
modo a voler usar tutta la forza sua per ridur le
colonie all'obbedienza, innanzi che esse vieppiù sì
confermassero nella resistenza, od entrassero nelle alleanze
coi principi forestieri. Nè non era da temersi,
che, se le armi americane, siccome più probabile pareva,
fossero state perdenti in su quei primi principj
i popoli ne avrebbero accusata l'independenza; ed
isbigottiti essendo, sarebbero, come soglion fare, coi
desiderj loro molto più indietro tornati, che prima
voluto non avrebbero. Quando s'incomincia a disperare,
non si fa fine alle concessioni. Ma giacchè la
guerra era inevitabile, e che ogni accordo era impossibile
per l'ostinazione delle due parti, si trovava
il congresso nella necessità di risolversi; non che credesse,
che a qualunque partito si appigliasse, non
vi fosse pericolo; ma amò meglio abbracciar quello,
ch'era più risoluto, che non l'altro di continuar
nella pretensione della rivocazione delle leggi, ch'era
pieno di incertezza. Poichè quali fossero appunto le
leggi da rivocarsi, non era ben chiaro. Alcuni volevano,
si annullassero tutte le leggi fatte dal 1763 in
poi; alcuni non tutte quelle, ma solamente una parte;
chi questa e chi quell'altra; e finalmente vi erano
<span class="pagenum"><a id="Page_271"></a>[271]</span>
di quelli, che non istavano contenti nemmeno alla
totale rivocazione, ma volevano, se ne rivocassero
alcune più antiche. Altri poi nel corso della querela
avevano mosso alcune cose del tutto impossibili ad
ottenersi dalla Gran-Brettagna. Nè si può negare, che
la dichiarazione dell'independenza non fosse alla natura
stessa delle cose conforme; poichè i tempi non
avrebbero lungamente comportato, che un popolo
numeroso, ricco, armigero ed avvezzo alla libertà da
un altro assai lontano, e non troppo più grande dipendesse.
Ogni cosa già si volgeva all'independenza;
e questa è stata forse la più secreta cagione, per la
quale i ministri inglesi si erano determinati a voler
porre un più duro freno in bocca agli Americani.
Egli è vero ancora, che i principi forestieri non avrebbero
consentito a fornir gli ajuti, ed a far lega con
coloro, i quali tuttavia si confessassero sudditi di un
altro regno; mentrechè si poteva sperare, che fossero
per praticare, e per concludere con quelli, che ad
ogni patto si eran risoluti a voler diventare una nazione
franca ed independente. Nel primo caso nemmeno
la vittoria, nell'ultimo non che la vittoria, ma
solamente la difesa, ed il bilicar coll'armi la fortuna
avrebbe procurato le leghe.
</p>

<p>
Quale di questo sia la verità, egli è certo, che la
dichiarazione fu ricevuta da quei popoli con grandissimi
segni di allegrezza. Nè si trascurarono tutte quelle
pubbliche dimostrazioni, che sono in somiglianti casi
solite a farsi dai governi per procurar presso i popoli
favore e grazie alle determinazioni loro. Fu bandita
con molta solennità a Filadelfia gli otto di luglio. Vi
si fecero i fuochi, si spararono le artiglierie; ed il
popolo, come se impazzato fosse, era dappertutto in
gran galloria. Agli undici fu pubblicata nella Nuova-Jork,
<span class="pagenum"><a id="Page_272"></a>[272]</span>
e con molto apparato letta a ciascuna brigata
dell'esercito americano, il quale allora si trovava raccolto
in quelle vicinanze. Fu udita con acclamazioni
ed applausi senza fine. La sera la statua del Re Giorgio
terzo, ch'era stata rizzata nel 1770, fu abbassata,
e tratta pel fango dai figliuoli della libertà. Deliberarono,
che col piombo, col quale era stata gittata,
si facessero palle. Le quali cose, se si facevano
contro ogni civiltà, come è veramente, non si facevano
però contro la ragione di Stato; imperciocchè
aizzavano i popoli, e gli facevan correre a quel fine,
che si desiderava. A Baltimore, essendovi l'independenza
stata bandita in presenza dei bombardieri
e delle milizie, il popolo non capiva in sè stesso dalla
allegrezza. Si fecero molte salve, e le acclamazioni
ferivano l'aria, pregando tutti felicità ai liberi ed uniti
Stati d'America. La sera l'effigie del Re fu condotta
a trastullo di popolo per tutta la città, ed arsa poscia
in un fuoco acceso a questa bisogna. In Boston
poi le dimostrazioni furono grandissime. Vi fu bandita
la independenza dal balcone del Palazzo in presenza
di tutti i maestrati civili e militari, ed al cospetto
di un innumerabile popolo, che vi era concorso
sì dalla città stessa, che dal contado. Il presidio stava
affilato nella contrada del Re, che fu poi chiamata
col nome di contrada degli Stati, e diviso in tredici
schiere per denotare i tredici Stati uniti. Fatta a mezzodì
la pubblicazione, seguirono gli evviva popolari
con un romore incredibile; e ad un dato segnale fu
fatta dal Fort-hill una salva di tredici colpi di artiglieria,
alla quale risposero a muta pure con tredici
colpi quelle del castello, dell'istmo, di Nantasket e
della punta d'Alderton, siccome anche il presidio stesso
con una salva di moschettate, andando in giro l'una
<span class="pagenum"><a id="Page_273"></a>[273]</span>
dopo l'altra le tredici schiere. Convennero poscia i
maestrati e molti gentiluomini a banchettare nella sala
del Consiglio, dove invitandosi l'un l'altro fecero
brindisi alla prosperità e perpetuità degli Stati uniti
d'America; al congresso americano; al generale Washington;
al prospero successo dell'armi degli Stati
uniti; alla caduta dei tiranni e della tirannide; alla
propagazione della civile e della religiosa libertà; agli
amici degli Stati uniti in tutte le parti del mondo.
Suonavano intanto le campane a gloria; l'allegrezza
era universale, ed i festeggiamenti senza fine. La sera
furono abbassate tutte le insegne del Re, o marzocchi,
o scettri, o corone, che si fossero, e furon tutte
spezzate od arse nella contrada degli Stati. Ma nella
Virginia i rallegramenti che vi furono, non si potrebbero
con sufficienti parole descrivere. Il convento virginiano
decretava, che nelle pubbliche preci si omettesse
di pregare pel Re. Ordinava, che nel gran sigillo
della repubblica di Virginia si raffigurasse la virtù,
siccome Genio della repubblica, vestita alla foggia delle
Amazzoni, la quale si appoggiasse con una mano
su d'una lancia, e coll'altra tenesse una spada, e col
piè calpestasse la tirannide rappresentata da un uomo
prostrato, accanto la corona cadutagli di testa con
una catena rotta nella manca, ed un flagello nella
diritta. Nell'esergo si leggeva la parola <i>Virginia</i>, ed
all'intorno dell'immagine della virtù quest'altre: <i>sic
semper tyrannis</i>. Sul rovescio si vedeva un gruppo di
figure. Quella di mezzo rappresentava la libertà colla
sua bacchetta e col pileo. Dall'un de' lati stava Cerere
colla sua cornucopia in questa mano, ed in quella
una spica di frumento, dall'altro l'eternità col globo,
e colla fenice. Nell'esergo si trovavano scolpite
queste parole: <i>Deus nobis haec otia fecit</i>.
</p>

<p>
<span class="pagenum"><a id="Page_274"></a>[274]</span>
In somma tra mezzo a queste esultazioni nulla si
lasciò indietro di quello, che poteva indurre nei popoli
favore e desiderio del nuovo stato, ed odio e nimistà
non solo contro la tirannide, ma ancora contro
la monarchia; sforzandosi i libertini di fare in
modo, che non che l'una coll'altra si confondesse
nella mente dei popoli, ma vi nascesse inoltre la opinione,
ch'esse non possano scompagnarsi. In questo
modo dall'un canto i Capi dei libertini americani
prima colle segrete mene, poi con aperti andari, e
finalmente con una molto opportuna e molto ardita
risoluzione; e dall'altro i ministri britannici, prima con
avare ed insolite provvisioni, poi coll'incertezza dei
consiglj, quindi con inumane ed esacerbanti leggi, e
finalmente colla debolezza dell'armi diedero origine
ad un avvenimento, il quale produsse in ultimo un
totale sceveramento di un glorioso e possente Impero.
Tanto sono gli uomini o costanti nella libertà, od
ostinati nell'ambizione, o timidi nei consiglj, o più
pronti ad avvertire il nemico colle minacce, che ad
opprimerlo coi fatti. Certo è, che mancarono nei ministri
britannici l'ingegno per prevedere, o la forza
per provvedere; sicchè i tumulti d'America e nacquero
inosservati, e crebbero senza ostacoli, e tanto ingrossarono,
che come un fiume gonfiato dalle insolite piogge
i non sufficienti argini, ed i tardi impedimenti sopravanzarono
tutti, e strabocchevolmente superarono.
</p>
</div>

<p>
<span class="pagenum"><a id="Page_275"></a>[275]</span>
</p>

<div class="footnotes">
<h3>
NOTA
</h3>

<p>
<a id="note1" href="#tag1">[1]</a> I membri, che allora componevano il congresso, e
che tutti sottoscrissero la dichiarazione, sono i seguenti.
</p>

<p>
<i>Nuovo-Hampshire.</i> — Josia Bartlett, Guglielmo Whipple,
Matteo Thornton.
</p>

<p>
<i>Massacciusset.</i> — Samuele Adams, Giovanni Adams, Roberto
Treat-Paine, Elbrigo Gerry.
</p>

<p>
<i>Isola di Rodi.</i> — Stefano Hopkins, Guglielmo Ellery.
</p>

<p>
<i>Connecticut.</i> — Ruggiero Shermann, Samuele Huntington,
Guglielmo Williams, Oliviero Wolcott.
</p>

<p>
<i>Nuova-Jork.</i> — Guglielmo Floyd, Filippo Livingston,
Francesco Lewis, Luigi Morris.
</p>

<p>
<i>Nuova-Cesarea.</i> — Riccardo Stockton, Giovanni Witherspoon,
Francesco Hopkinson, Giovanni Hart, Abramo
Clark.
</p>

<p>
<i>Pensilvania</i> — Roberto Morris, Beniamino Rush, Beniamino
Franklin, Giovanni Morton, Giorgio Clymer, Jacopo
Smith, Giorgio Taylor, Jacopo Wilson, Giorgio Ross.
</p>

<p>
<i>Delawara.</i> — Cesare Rodney, Giorgio Read.
</p>

<p>
<i>Marilandia.</i> — Samuele Chase, Guglielmo Paca, Tommaso
Stone, Carlo Caroll di Carollton.
</p>

<p>
<i>Virginia.</i> — Giorgio Ughte, Riccardo Enrico Lee, Tommaso
Jefferson, Beniamino Hamson, Tommaso Nelson minore,
Francesco Lightfoot Lee, Cartero Braxton.
</p>

<p>
<i>Carolina Settentrionale.</i> — Guglielmo Hooper, Giuseppe
Hewes, Giovanni Pena.
</p>

<p>
<i>Carolina Meridionale.</i> — Edoardo Rutledge, Tommaso Heyward
minore, Tommaso Lynch minore, Arturo Middleton.
</p>

<p>
<i>Giorgia.</i> — Button Gwinnet, Limano Hall, Giorgio Walton.
</p>
</div>

<p class="pad2 center large">
FINE DEL LIBRO SESTO
</p>

<div class="chapter">
<p>
<span class="pagenum"><a id="Page_276"></a>[276]</span>
</p>

<h2><a id="settimo"></a>
LIBRO SETTIMO
</h2>

<p>
<span class="sidenote">1776</span>
</p>

<p>
Dopo che noi siamo iti riscorrendo i due primi
periodi di questa ostinata contesa, il primo, nel quale
i britannici ministri con insolite leggi gli Americani
offendevano ed asperavano, ed il secondo, in cui con
deboli consiglj, e colle insufficienti armi la guerra esercitavano,
l'ordine della storia richiede, che ci facciam
ora a descrivere quelle cose, che avvennero nel
terzo, in cui, fatti risoluti, e messa in opera tutta la
forza loro, si proponevano di opprimere subitamente
con un gagliardo sforzo, e di soggettar l'inimico. Arrivava
il generale Howe da Alifax, e sbarcava il dì
venticinque giugno colle sue genti a Sandy-Hook, ch'è
una punta di terra situata nell'entrar di quel golfo,
che si comprende tra la terra-ferma della Nuova-Cesarea,
le foci del fiume Rariton, l'Isola degli Stati,
e la bocca della cala della Nuova-Jork da una parte,
e l'Isola Lunga dall'altra. Ai due di luglio pigliava
possessione dell'Isola degli Stati, sicchè e' si possa, o
lodar come coraggiosa, o biasimare come temeraria
la risoluzione dell'independenza presa in quei dì medesimi,
in cui ogni giorno più risuonavano i nimichevoli
apparecchiamenti dell'Inghilterra, ed arrivava
l'esercito reale, e si metteva in punto per assalire
con grandissimo apparato di guerra le parti più deboli
dell'America. Avrebbe voluto il generale aspettar
tuttavia ad Halifax l'arrivo dei rinforzi, che il suo
fratello l'ammiraglio doveva condurre dall'Inghilterra,
acciocchè, tosto arrivati entrambi nelle acque della
<span class="pagenum"><a id="Page_277"></a>[277]</span>
Nuova-Jork, potessero metter mano all'opera, e, fatto
un subito impeto, por fine alla guerra. Ma l'ammiraglio
indugiava molto ad arrivare, e le stanze di
Halifax erano di molto incomodo all'esercito, essendovi
le provvisioni scarsissime, nè potendosi le genti
tutte ricoverar a terra, dimodochè furon obbligate a
rimanersene stivate sulle navi. Finalmente inoltrandosi
già molto la stagione, e cacciato dalla necessità
si era deliberato ad andar aspettar il fratello ed i
rinforzi nelle parti vicine alla Nuova-Jork, ed erasi
partito con tutto l'esercito e coll'armata condotta dall'ammiraglio
Shuldam. Nel tragitto si accozzaron con
esso lui alcuni reggimenti, che separati dai compagni
per venti contrarj navigavano soli alla volta di Halifax.
Altri furono intrapresi dai corsari americani.
Gli abitanti dell'Isola degli Stati ricevettero il generale
inglese con grandissime dimostrazioni d'allegrezza,
ed i soldati acquartierati qua e là nei villaggi,
trovarono ogni maniera di rinfrescamento; del che
avevano strettissimo bisogno. Quivi venne ad incontrarlo
il governatore Tryon, il quale diligentemente
lo ragguagliò dello stato della provincia, siccome pure
delle forze e degli apparecchiamenti fatti dal nemico.
Molti Cesariani venivano ad offerirsi a pigliar soldo
nelle genti del Re, e gli abitatori stessi dell'Isola degli
Stati bramosamente entravano sotto le insegne,
dimodochè si aveva la speranza, che, ove tutto l'esercito
riunito si muovesse all'assalto, e corresse le
province, non si sarebbe incontrato difficoltà nell'ottenere
una compiuta vittoria. L'ammiraglio Howe,
toccato Halifax, e trovatovi una lettera del fratello
colla quale lo avvisava della sua partenza per alla
Nuova-Jork, e pregava, lo andasse a raggiungere,
si mise tosto di nuovo al viaggio, ed arrivava felicemente
<span class="pagenum"><a id="Page_278"></a>[278]</span>
all'isola degli Stati il giorno dodici di luglio.
Quivi si congiunsero con loro le genti, che guidate
dal general Clinton ritornavano dall'infelice spedizione
di Charlestown. Arrivavano anche giornalmente i rinforzi
d'Europa conviati dal comandante Hotham, sicchè
in poco tempo tutto l'esercito sommò bene tra
Inglesi, Essiani e Waldecchesi al novero di ventiquattro
migliaia di soldati. Si aspettava ancora un'altra
coda di Essiani, ch'erano di fanti elettissimi, i quali
erano rimasti indietro, e come prima arrivati fossero,
avrebbe sommato a trentacinque migliaia di soldati,
tutta buona gente, e della migliore di tutta
l'Europa. Non v'era stata mai in America dimostrazione
di sì gran moto; e quest'era il primo esercito
di sì fatta forza, che mai si fosse veduto in quelle
contrade.
</p>

<p>
Ora incominciava appoco appoco a colorirsi il disegno
che ordito avevano i ministri contro l'America,
col quale speravano, oppressi con una insuperabil
forza gli Americani, e posto un subito fine alla
guerra, le passate incertezze ed i lunghi indugiamenti
emendare. Da fronte l'esercito principale guidato dai
fratelli Howe, l'uno e l'altro capitani eccellentissimi
di terra e di mare, dovevano far impressione nella
provincia della Nuova-Jork, debole per sè stessa e,
siccome piena d'isole e di grossi fiumi, e distendentesi
in una lunga costiera, molto esposta alle offese
di un nemico, il quale, siccome gl'Inglesi erano,
prevalesse in sulle armi di mare. Abbondavano in quello
le armi e le munizioni, ed i soldati ardevano di grandissimo
desiderio di far qualche segnalata pruova in
servigio del Re. Alla qual cosa non solo erano gl'Inglesi
incitati per la rabbia loro contro il nemico, ma
ancora per l'emulazione che avevano verso i Tedeschi,
<span class="pagenum"><a id="Page_279"></a>[279]</span>
stimando a diminuzione della loro quella confidenza,
che in questi aveva il governo collocato. Volevan
dimostrar a tutto il mondo, ch'essi soli senza
l'aiuto di quei lanzi sarebbero stati capaci a soggiogare
l'America. I lanzi dall'altra parte, che non si
tenevano, e non erano in fatti da meno degl'Inglesi,
non volevano a patto nissuno scomparire, sicchè si
dovevano aspettare dagli uni e dagli altri gli estremi
sforzi. Quando poi, domata la provincia della Nuova-Jork,
si avesse un piede fermo in America, piccoli
presidj, protetti massimamente dalla poderosa armata,
avrebbero bastato per guardarla dagl'insulti del
nemico; e l'esercito avrebbe potuto sicuramente procedere
alla conquista delle altre vicine province. Poteva
esso, stantechè la Nuova-Jork tiene il miluogo
delle province americane, volgersi, come più opportuno
creduto avesse, o a destra per portar la guerra
nel Connecticut ed in tutta la Nuova-Inghilterra, o
a stanca per correre la Cesarea, e, questa attraversata,
minacciare la città stessa di Filadelfia. Facil
cosa era eziandio col mezzo delle fregate e degli altri
legni minori non solo tenere aperta la comunicazione
tra l'una parte e l'altra dell'esercito sulle due rive
del fiume del Nort, ma ancora valicarlo secondo il
bisogno, e trasportar prontamente e facilmente le genti
dall'una delle sue rive sull'altra. In somma questo
posto della Nuova-Jork, sia per la natura sua, o si
voglia considerare il grosso e frequente navilio, del
quale erano gl'Inglesi forniti, era quasi come un nido
sicuro, donde, e dove potevano ed infestare i vicini
luoghi, ed assalir il nemico a posta loro, e portar
le armi, dove più loro quadrava, ed offender con
successo, e ritirarsi senza pericolo. Per le quali cagioni
intendevano di far di quella città la principale
<span class="pagenum"><a id="Page_280"></a>[280]</span>
sedia della guerra. Al che si aggiungeva, che per l'abbondanza
dei leali eranvi in essa più, che in qualunque
altra città di America le parti del congresso
inferme. Nè si dee passar sotto silenzio una cosa di
somma importanza, la quale era, che, se il generale
Carleton, superati i laghi, siccome si sperava, penetrato
fosse sino alle sponde del fiume Nort, esso puntando
all'ingiù, ed il generale Howe all'insù avrebbero
potuto l'uno coll'altro congiungersi, e tagliar
in tal modo del tutto la comunicazione tra le province
della Nuova-Inghilterra poste sulla sinistra riva,
e le altre del mezzo, e le meridionali situate sulla
destra del medesimo fiume; il ch'era stato sempre
il più favorito disegno dei ministri. Finalmente si era
considerato, che l'Isola-Lunga separata soltanto da
quella della Nuova-Jork per la riviera detta dell'East
o sia di levante, era di per sè stessa molto fertile, e,
siccome abbondantissima di biade e di bestiami, capace
da sè stessa ad alimentare il più grosso esercito.
Credevasi oltre a ciò che gli abitanti suoi molto fossero
inclinati alla causa reale. L'impressione poi, che
l'esercito dell'Howe avrebbe fatto sulle coste della
Nuova-Jork, doveva essere nel medesimo tempo secondata
dalla parte del Canadà, siccome abbiam detto,
da Carleton, che guidava dodici in tredicimila soldati
di fiorita gente; e dalla parte delle province meridionali
dal generale Clinton, il quale doveva assalire
Charlestown. Così essendo le forze americane divise,
ed i Capi loro come soprappresi ed aggirati da
tanti assalti, non si dubitava, che la fortuna dovesse
al tutto e tostamente a favor dell'armi britanniche
inclinare. Ma accadde in questo ciò, che suole addivenire
di tutti gli umani disegni, quando sono troppo
avviluppati, e di troppe parti composti; perciocchè,
<span class="pagenum"><a id="Page_281"></a>[281]</span>
se una se ne conduce a buon fine, le altre difettano;
e, guastata per conseguente tutta l'opera, non si ottiene
il finale intento. Della qual cosa si doveva altrettanto
più nella presente bisogna temere, che non
solo si avevano a superare gli ostacoli frapposti dagli
uomini, ma ancora quelli dei venti e delle stagioni.
Poichè non si poteva sperare, che la natura stessa
delle cose a quest'impresa servisse in guisa, che tutti
e tre gli eserciti, giusta la mente degl'intraprenditori,
giugnessero nel prescritto tempo al divisato campo,
e gli uni cogli altri opportunamente cooperassero.
Era anche da dubitarsi, che tutti fossero per esser
vittoriosi. Il che per altro era necessario per l'intiera
giudicazion della guerra. Avvenne adunque da una
parte, che i venti contrarj ritardarono sul mare il
corso delle navi dell'ammiraglio Howe, sicchè tanto
indugiarono ad arrivare, ch'era già fatta, siccome
raccontato abbiamo, con infelice successo la fazione
di Charlestown. E dall'altra le difficoltà incontrate
nel passare i laghi del Canadà arrestarono del tutto
i progressi di quell'esercito, sicchè non potette in
quest'anno valicargli per recarsi sulle rive del fiume
del Nort. Quindi ne derivò, che Washington non solo
non fu obbligato ad indebolir di più il suo già debole
esercito delle coste col mandar soccorsi verso la
Carolina Meridionale o verso il Canadà, ma ancora
quelle genti stesse, le quali con tanto valore avevano
difeso Charlestown, o furono mandate in aiuto dell'esercito
che difendeva il passo dei laghi, o furon
fatte venire in rinforzo dell'esercito principale. Ma
nonostante tutti questi mancamenti si aveva buona
speranza, che l'esercito solo di Howe fosse abile a
vincere la guerra. La quale speranza, se non era senza
ragione, chi non vede, che, se i ministri ed i capitani
<span class="pagenum"><a id="Page_282"></a>[282]</span>
inglesi, invece di aver disseminate e sparse in
tre lontani luoghi le forze, le avessero, soltanto lasciate
le sufficienti guernigioni ne' posti opportuni,
tutte raccolte in un solo, e quivi fatta la massa generale,
corsi fossero così grossi e potenti contro l'esercito
americano, ne avrebbero non solo facilmente,
ma fors'anche sicuramente avuta la finale vittoria?
Gli Americani dal canto loro non avevano niuna diligenza
lasciata indietro per resistere alla piena che
loro veniva addosso. Ma i provvedimenti non riuscivano
eguali nè ai desiderj, nè agli sforzi loro, nè al
pericolo che sovrastava. Aveva bensì il congresso ordinato,
che si fabbricassero piatte, foderi armati, galee,
ed altre batterie galleggianti per la difesa del
porto della Nuova-Jork, e delle bocche dell'Hudson.
Ma invano si poteva sperare, che questi deboli apparati
potessero ostare con qualche successo al prepotente
navilio inglese. Aveva egli anche decretato,
che tredici migliaia di milizie provinciali andassero
a congiungersi coll'esercito principale di Washington
il quale, conosciuto per tempo il pericolo della Nuova-Jork,
era andato ad alloggiar in quei contorni;
e che di più si mettesse in ordine un esercito di diecimila
soldati, il quale, stanziando nelle province del
mezzo, dovesse servire alle riscosse. Eransi diligentemente
fortificati con trincee e con artiglierie tutti i
posti più deboli, ed una grossa schiera alloggiava nell'Isola-Lunga
a fine di proibire dallo sbarcar gl'Inglesi,
o di difenderla contro gli sbarcati. Ma l'esercito
del congresso non era a gran pezza abile a sostenere
il peso di tanta guerra. La mancanza delle
armi vi era grande, e le malattie molto frequenti e
gravi. Quantunque poi per le continue istanze del
generale le milizie accorse fossero dalle vicine province,
<span class="pagenum"><a id="Page_283"></a>[283]</span>
ed alcuni reggimenti d'ordinanza chiamati dalla
Marilandia, dalla Pensilvania e dalla Nuova-Inghilterra
fossero venuti a congiungersi coll'altre genti, dimodochè
si annoveravano in tutto l'esercito ventisette
migliaia di soldati, tuttavia non vi si poteva fare su
gran fondamento, essendovene ben tutta una quarta
parte impedita dalle malattie, ed altrettanta mancante
delle necessarie armi. La maggior parte erano gente
indisciplinata e tumultuaria, che in un fatto d'armi
giusto avrebbero fatto cattiva pruova. Queste cose,
che in tanto pericolo ponevano la causa americana,
si dovevan riconoscere parte dalla mancanza della pecunia,
che impediva il congresso e gli altri Capi della
lega a poter soldar genti, e fornirle di tutte le cose
necessarie all'uso della guerra; parte dalla grettezza
loro, la quale faceva sì, che, volendo essi trasportar
la parsimonia della pace nell'esercizio della guerra,
andavano molto lenti nello spendere; e parte ancora
dall'opinione molto radicata in loro del pericolo pella
pubblica libertà degli eserciti stanziali, la quale gli
aveva anche indotti nella credenza che possibil fosse
di apparecchiar ogni anno un esercito atto e fatto a
poter resistere alle armi nemiche. Forse ancora, e
senza forse, molti andavano a rilento nel correre all'armi
e nel far le provvisioni convenevoli; perciocchè
speravano, che per mezzo della potestà dei commissarj
inglesi, i quali non solo erano capitani di genti
armate, ma eziandio pacieri, si sarebbe potuta la lite
amichevolmente terminare. Quest'esercito, tale qual
egli era, stava accampato in modo, che difender potesse
comodamente i luoghi più esposti alle offese. Quella
parte, che stanziava nell'Isola-Lunga obbediva ai comandamenti
del maggior generale Greene; ma essendo
egli malato ebbe lo scambio nel maggior generale Sullivan.
<span class="pagenum"><a id="Page_284"></a>[284]</span>
Il grosso occupava l'isola della Nuova-Jork,
che doveva esser la prima dell'americane province
ad esser percossa dagl'Inglesi, e due piccole bande
difendevano l'Isola del Governatore, ed il luogo detto
Paulus-Hook, situato rimpetto la Nuova-Jork sulla
destra riva dell'Hudson, o sia fiume del Nort. Le milizie
jorchesi capitanate dal generale americano Clinton
alloggiavano sulle rive del Sound verso la Nuova-Roccella,
ed i due Chester da levante e da ponente.
Perciocchè si temeva, che l'inimico sbarcato con buon
nervo di gente sulla settentrionale riva del Sound
corresse a Kingsbridge, o sia ponte del Re, ed impadronitosi
di quel luogo serrasse al tutto l'esercito
americano nell'Isola della Nuova-Jork.
</p>

<p>
Stando le cose in questi termini, pronti gli uni ad
assalire, e gli altri a difendersi, e tutti a fidare alla
fortuna delle battaglie il destino dell'America, i commissarj
inglesi prima di venirne all'armi vollero usare
la pacifica facoltà della quale erano investiti. Per la
qual cosa lord Howe aveva già fin dal mese di giugno,
navigando sulle coste del Massacciusset sulla nave
reale l'Aquila, mandato per parte del Re una lettera
a tutti i governatori, ch'erano stati cacciati dalle
province loro, ingiungendo, la pubblicassero e propagassero
in mezzo ai popoli con tutti que' mezzi,
che più opportuni e più efficaci credessero. Annunziava
la facoltà, che il Re aveva dato ai due commissarj
di concedere generali o particolari perdoni a
tutti coloro, i quali, in mezzo ai tumulti ed ai disordini
di quei tempi, scostati si fossero dalla leanza
e dall'obbedienza dovute alla Corona, e desiderassero,
ritornando al debito loro, di raccogliere i frutti
della reale clemenza. Dichiarava ancora, ch'era fatta
ad essi abilità di chiarire qualunque colonia o provincia,
<span class="pagenum"><a id="Page_285"></a>[285]</span>
o contea, o città, o porto, o Terra riposte
nella pace del Re; nel qual caso s'intendeva, che
tutte le penali leggi fossero senz'altro verso le medesime
cessate. Prometteva finalmente, che si sarebbero
meritamente riconosciuti i servigi di coloro, i
quali contribuito avessero a ristorare l'autorità del
Re. Queste scritture trapelavano in mezzo ai popoli
portatevi frequentemente dai tamburini; ed il generale
Washington mandò al congresso speditamente
quelle, ch'erano state indirette ad Ambuosa. Questi
con generoso consiglio risolvette, si stampassero nelle
gazzette, acciocchè i buoni popoli degli Stati uniti
(quest'esse sono le parole della risoluzione) potessero
esser informati della qualità dei commissarj, ed
intendessero, quali fossero i termini, coi quali sperava
la Corte della Gran-Brettagna d'intrattenergli e
di disarmargli; e fossero anche i più ostinati convinti,
che nel valor delle mani loro tutta consisteva
le speranza di salvar le loro libertà.
</p>

<p>
In questo mezzo un trombetto aveva portato una
lettera di lord Howe indiritta al signor Giorgio Washington
senza più. Il generale non la volle ricevere,
allegando, che quei, che l'aveva scritta, non aveva
il suo pubblico grado espresso; e che come privata
persona non poteva, e non voleva alcun commercio
di lettere, o altro intrattenere col capitano del Re.
Il congresso molto commendò Washington; e di più
stanziò, che niun capitano generale, o altro comandante
qualsivoglia dell'esercito, ed in nissuna occasione,
stesse a ricever lettere, o altri messaggi da parte
del nemico, cavatone solo quelli, che nella soprascritta
notato avessero il grado di ciascheduno.
</p>

<p>
I commissarj inglesi non avrebbero voluto per causa
di un cirimoniale interrompere affatto col generale
<span class="pagenum"><a id="Page_286"></a>[286]</span>
americano quelle pratiche, dalle quali aspettavano
qualche frutto. Contuttociò non potevano consentire
a riconoscere in Washington il grado del generalato,
siccome quello, che stato gli era, siccome pensavano,
conferito da una illegittima autorità. Immaginarono
adunque un mezzo termine col far la soprascritta così:
<i>al Signor Giorgio Washington</i>, etc., etc. Inviarono
la lettera per mezzo del colonnello Patterson, aiutante
di campo nell'esercito britannico. Fu intromesso
al generale Washington, al quale favellò col titolo
di eccellenza. Questi lo ricevette molto cortesemente,
ma però con molto sussiego. Scusò Patterson la difficoltà
della soprascritta con dire, che questi modi si
usavano tra gli ambasciatori, quando non erano ben
riconosciuti i gradi. Aggiunse, che i commissarj lo
tenevano in grandissima stima, e che non avevano
avuto in animo di pregiudicare alla sua dignità. Concluse
dicendo, che l'aggiunta degli eccetera avrebbe
tolte tutte le difficoltà. Rispose l'Americano, che
quando si scrive ad una persona constituita in grado,
si dee far menzione di questo; senzadichè la lettera
sarebbe privata, e non pubblica; ch'egli era vero,
che gli eccetera comprendevano ogni cosa; ma ch'era
vero ancora, che non ne escludevano nissuna; e che
quanto a lui, non avrebbe mai consentito a ricevere
alcuna lettera spettante al suo uffizio, dove il grado
suo notato non fosse. Riprese le parole Patterson, dicendo,
che non voleva instar più; e si parlò quindi
dei prigionieri di guerra da ambe le parti. Poscia
l'Inglese fece una gran calca di parole, discorrendo
della bontà e della benevolenza del Re nell'aver eletti
a pacieri il lord, ed il generale Howe; che questi,
siccome avevano le facoltà amplissime, così ancora
un grandissimo desiderio di poter accordare le differenze
<span class="pagenum"><a id="Page_287"></a>[287]</span>
nate tra i due popoli; e ch'ei bramava molto
ardentemente, che questa sua visita fosse l'incominciamento
della concordia. Replicò Washington, che
non aveva nissun mandato a tal fine; ma che gli pareva
bene, da quanto se n'era inteso, che i commissarj
avessero solo la facoltà di concedere i perdoni;
che quei, che errato non avevano, non abbisognavan
di perdono; ch'erano sempre stati gli Americani
amatori del giusto e dell'onesto, e che difendevano
ciò, che credevano ai loro indubitabili diritti appartenersi.
Questo, disse Patterson, sarebbe troppo vasto
campo di discussione; e protestando anche, gli
increscesse assai, che la stretta osservanza delle formalità
interrompesse il corso di un affare di sì gran
momento, chiesta licenza, se n'andò. In tal modo
si partirono l'un dall'altro senza aver fermo alcuna
cosa, e ritornarono le cose al primo desiderio di
guerra. Imperciocchè dall'un canto il congresso conosceva
ottimamente, che non poteva senza vergogna
dalla sì fresca risoluzione dell'independenza rimuoversi;
dall'altro dubitava, che le proposizioni dell'Inghilterra
non avessero altro veleno nascosto, che le
non dimostravano. Il congresso fe' pubblicare colle
stampe le cose dette da una parte, e dall'altra durante
l'abboccamento.
</p>

<p>
I generali inglesi, veduta l'ostinazione degli Americani,
e deposta ogni speranza di concordia, volgevano
tutti i pensieri alla guerra; e si determinarono
a non più metter tempo in mezzo alla prima mossa
d'arme. Per assicurarsi poi sulle prime di un posto,
che servir potesse al bisogno di ritirata, ed abbondevolmente
somministrasse le vettovaglie per una sì
poderosa oste, si fermarono a voler tentar l'Isola-Lunga,
nella quale eziandio per l'ampiezza sua potevano
<span class="pagenum"><a id="Page_288"></a>[288]</span>
far pruova di tutta quella perizia nell'armi per
cui si credevano sopravanzare, e sopravanzavano invero
gli Americani. Adunque il giorno ventidue di agosto,
ogni cosa essendo in pronto, e la flotta approssimatasi
alla costa occidentale dell'isola presso alle
strette, che chiamano Narrows, e dov'essa più s'avvicina
all'Isola degli Stati, tutte le genti trovarono
quivi un accomodato e facile sbarco tra le ville di
Gravesend e del Nuovo-Utrecht, senza che gli Americani
opponessero veruna resistenza. Una grossa parte
dell'esercito americano sotto l'obbedienza del generale
Putnam stava accampata a Brookland, ovvero
Brooklin in una parte dell'isola stessa, ch'è formata
a foggia di penisola. Aveva egli l'entrata in questa
penisola gagliardamente fortificato con fossi e trincee,
e teneva il suo sinistro corno volto al golfo di Wallabond,
ed il destro era assicurato da una palude
presso un luogo chiamato Gowans-Cove. Dietro di sè
aveva l'Isola del Governatore, e quel braccio di mare,
che l'Isola Lunga divide da quella della Nuova-Jork,
pel quale all'uopo avrebbe facilmente potuto valicare
alla città di questo nome, dove si trovava l'altra
parte dell'esercito, e lo stesso generale Washington.
Questi, veduta vicina la battaglia, non cessava di esortare
i suoi; serbassero gli ordini, stessero forti, si
ricordassero, che nel valore loro, in quelle destre posta
era l'unica speranza, che rimanesse alla libertà
americana; che per loro stava, che le case loro, i
campi, ogni proprietà non diventassero preda dei barbari;
difendessero con animi inviti i padri loro, i
figliuoli, le spose dagl'insulti di una soldatesca efferata;
che l'America risguardava in quel dì i suoi diletti
campioni, e dall'operare loro aspettava o la salute
o la morte.
</p>

<p>
<span class="pagenum"><a id="Page_289"></a>[289]</span>
Sbarcati gl'Inglesi, prestamente procedettero avanti.
Erano i due eserciti separati da una giogaia di monti
selvosi, la quale correndo da ponente a levante divide
in due parti l'isola, e la chiamano le alture di
Guana. Questa giogaia dovevan di necessità varcar gli
Inglesi per andar a trovare il nemico dall'altra parte.
Ma tre sole vie davano il passo, una più vicina
alle strette; un'altra, che è quella di mezzo, la quale
passa per Flatbush, ed una terza finalmente più lontana
a destra, che traversa Flatland. In sulla cima
poi dei monti si trova una strada, che va per la lunghezza
loro, e mena da Bedford a Giamaica, colla
quale le ultime due fra le sopraddette s'incontrano,
e fan crocicchio su quelle alture. Le tre vie corrono
tra balzi e dirupi, e molti passi vi sono difficili, stretti
e forti. Il generale americano volendo il nemico tenere
su quei monti, gli aveva con ogni diligenza occupati
e forniti di soldati, dimodochè, quando ognuno
avesse fatto il debito suo, sarebbe riuscito agl'Inglesi
molto difficile il passare. Sulla strada da Bedford
a Giamaica eran sì frequenti le scolte, che con
grandissima facilità si potevano tramandare le novelle
di quanto fosse per succedere sulle tre vie, dall'una
all'altra. Il colonnello Miles col suo battaglione doveva
guardare la via di Flatland, e mandar continuamente
corridori tanto per questa, che per quella di
Giamaica per sopravvedere, ed avvisare di ciò che
occorresse. In questa condizione di cose l'esercito britannico
dava all'erta marciando in sì fatta ordinanza,
che la sua ala sinistra era volta a tramontana,
la destra a ostro, ed il villaggio di Flatbush si trovava
nel mezzo. Gli Essiani guidati dal generale Heister
stavano in mezzo; gl'Inglesi sotto i comandamenti
del maggior generale Grant formavano l'ala
<span class="pagenum"><a id="Page_290"></a>[290]</span>
sinistra; ed altri reggimenti inglesi condotti dal generale
Clinton, e dai due conti di Percy e di Cornwallis
componevano l'ala dritta, nella quale avevano
i capitani britannici posta la principale speranza della
vittoria. Quest'ala si avvicinava a Flatland. L'intento
loro era, che mentre gl'Inglesi condotti da Grant, e gli
Essiani dall'Heister tenevano a bada il nemico in sui
passi delle due prime vie, l'ala dritta girando e marciando
per la terza di Flatland andasse ad occupare
il crocicchio, che questa fa colla via per a Giamaica,
e di là scesa nella pianura che si trova dall'altra parte
dei monti, percuotesse gli Americani di fianco ed alle
spalle. Speravano, che, siccome quel posto era il più
lontano dal grosso dell'esercito loro, le guardie sarebbervi
state più deboli, e forse più negligenti; e ad
ogni modo non avrebbero potuto resistere ad una
sì grossa schiera, che loro veniva addosso. Quest'ala
dritta degl'Inglesi era la più numerosa, e tutta composta
di gente eletta. La sera dei 26, guidando Clinton
la vanguardia, che consisteva in fanti leggieri,
Percy la battaglia, dove si trovavano i granatieri, le
artiglierie ed i cavalleggieri, e Cornwallis la retroguardia,
dove erano le bagaglie, alcuni reggimenti di
fanti, e le più grosse artiglierie, si moveva tutta questa
parte dell'esercito britannico con mirabil ordine
e silenzio contro il nemico, partendo da Flatland, e
traversando la contrada detta New-Lots. Il colonnello
Miles non istando quella notte a buona guardia non si
accorse dell'avvicinarsi del nemico, sicchè questi già
era vicino ad un mezzo miglio alla strada di Giamaica
sulle alture, due ore prima dello spuntar del dì. Quivi
Clinton fece alto, e si dispose a dar l'assalto. Incontratosi
in una pattuglia americana la faceva prigione.
Nissune nuove pervenivano a Sullivan, che comandava
<span class="pagenum"><a id="Page_291"></a>[291]</span>
a tutte quelle genti, le quali erano fuori degli
alloggiamenti di Brooklin, di ciò che succedeva in questa
parte. Trascurava egli di mandar oltre nuovi speculatori.
Forse credette, che gl'Inglesi dovessero fare
il principale sforzo loro contro l'ala sua dritta, essendo
là la via più breve. Inteso Clinton dai prigioni,
che la via di Giamaica non era guardata, essendogli
balzata la palla in mano, si spinse avanti velocemente,
ed a un punto preso l'occupò. Poscia
senza frappor tempo in mezzo, voltosi a sinistra verso
Bedford, andò ad impadronirsi di un importante passo,
che i generali americani avevano lasciato senza
guardia. Questa cosa diede affatto vinta la giornata
agl'Inglesi. Seguì il conte di Percy colla sua schiera,
e tutta la colonna avendo scollinato, scendè pel
villaggio di Bedford nelle pianure ch'erano frapposte
tra i monti e gli alloggiamenti degli Americani.
</p>

<p>
In questo mezzo il generale Grant per intrattener
il nemico, acciò non volgesse l'animo alle cose che
succedevano sulla via di Flatland, e per fargli credere,
che gl'Inglesi intendessero di voler forzar il
passo sulla dritta del campo americano, si era mosso
a mezza notte, ed aveva assalito i Jorchesi ed i Pensilvanesi
che lo guardavano. Questi andarono in volta;
ma arrivato il generale Parsons, ed occupata una
eminenza, rinfrescò la battaglia, e sostenne le cose,
finchè venne in aiuto Lord Stirling con 1500 de' suoi.
Qui si menava le mani gagliardamente; e la fortuna
non inclinava nè da questa parte, nè da quella. Gli
Essiani ancora avevano dato l'assalto dal canto loro
sin dallo spuntar del giorno; e gli Americani condotti
da Sullivan in persona sostenevano valorosamente l'impeto
loro. Nel medesimo tempo le navi inglesi, dopo
fatte alcune mosse, assalirono furiosamente una batteria
<span class="pagenum"><a id="Page_292"></a>[292]</span>
posta a Red-Hook, a fine di tribolare l'ala destra
del nemico, che combatteva da fronte contro
Grant, e sempre più allontanarlo dal pensar alle cose,
che seguivano in sull'ala sinistra ed in sul mezzo.
Ciò nonostante gli Americani sostenevano con grandissimo
ardire la carica dei nemici, e tuttavia combattevano
ostinatamente, ignorando, che tanto valore,
e sì fatti sforzi tutti erano indarno; poichè già era
la vittoria posta in mano degl'Inglesi. Sceso Clinton
nella pianura, e girando sul fianco sinistro degli Americani,
percosse di costa coloro che sostenevano la
pugna contro gli Essiani. Aveva anche prima mandato
più oltre una grossa schiera, acciò, fatto un più
ampio giro, assaltasse gli Americani alle spalle. Accortisi
questi, dall'arrivo dei primi corridori inglesi,
di quello ch'era, e del pericolo in cui si ritrovavano,
suonarono a raccolta, e si ritirarono con buon
ordine verso il campo, conducendo seco loro le artiglierie.
Ma incontratisi coll'altra schiera delle genti
reali, che aveva girato loro alle spalle, e che con
molta furia gli caricò, furono rincacciati indietro, e
ributtati in certe selve. Quivi s'incontrarono di nuovo
negli Essiani, e così furon mandati dagli Essiani agli
Inglesi, e da questi a quelli parecchie volte con infinita
perdita loro. In tale disperato frangente dopo di essere
stati in tal modo abburattati buona pezza, alcuni
dei loro reggimenti con incredibil valore puntando,
si aprirono la via in mezzo alle schiere nemiche,
ed arrivarono agli alloggiamenti di Putnam.
Altri trovarono scampo nelle profonde selve. L'inegualità
de' luoghi, la frequenza dei ridotti, ed il disordine
delle schiere fecero di modo, che si mantennero
per parecchie ore molte particolari zuffe, nelle
quali dal canto degli Americani morirono assai soldati.
<span class="pagenum"><a id="Page_293"></a>[293]</span>
Sconfitta l'ala sinistra, e la battaglia dell'esercito
americano, gl'Inglesi volendo averne una compiuta
vittoria, spintisi a corsa furono tosto addosso ed
alle spalle dell'ala dritta, la quale, ignorando tuttavia
l'infelice evento dell'altra, seguitava a combattere
contro il generale Grant. Finalmente, ricevute
le novelle, si ritirarono. Ma incontratisi negli Inglesi,
alcuni cercarono scampo nelle vicine selve, ed altri
tentarono di varcar la palude di Gowans-Cove. Qui
alcuni annegarono nell'acque; altri affogarono nella
mota; ed alcuni pochi ebbero agio, quantunque perseguitati
acerbamente dal nemico, di rifuggirsi nel
campo. Perdettero in questo fatto gli Americani meglio
di tremila combattenti tra morti, feriti e prigionieri.
Tra questi ultimi si contarono il generale Sullivan
medesimo, ed i brigadieri generali lord Stirling;
e Woodhull. Quasi tutto il reggimento della Marilandia,
nel quale erano entrati i più riputati gentiluomini
della provincia, fu tagliato a pezzi. Sei bocche
da fuoco vennero in poter dei vincitori. La perdita
degl'inglesi fu di poca importanza, non arrivando a
quattrocento tra morti, feriti e prigionieri. Certamente
fecero in questa giornata gli Americani grande
errore, poichè furono obbligati a combattere con una
parte delle forze loro contro tutte quelle del nemico.
Non usarono quella diligenza ch'era richiesta per
venire in cognizione della quantità delle genti sbarcate;
nè fecero correre dai loro sufficientemente le
strade a far la scoperta, massimamente sul sinistro
fianco, donde venne il pericolo; nè con opportune
guardie fornirono i passi difficili sulla strada per a
Giamaica. Alcuni bucinarono eziandio, quantunque
leggermente, di tradimento in coloro, che avevano in
cura di guardargli. Ma egli è certo, che peccaron meglio
<span class="pagenum"><a id="Page_294"></a>[294]</span>
di negligenza, che di mal animo. Il colonnello
Miles poi era tale, che non lasciava luogo a sospetto.
Ei pare bensì, che Sullivan, o troppo confidente,
o troppo rilassato, non usasse quel rigore, di cui
era mestiero in una occorrenza tanto principale per
impedire le pratiche, ed opprimere i trattati, che
i leali tenevano cogl'Inglesi; sicchè erano questi diligentemente
informati dei luoghi più deboli, e della
negligenza, alla quale stavano le guardie. Gl'Inglesi e
gli Essiani combattettero non solo con valore, ma ancora
con una foga ed una rabbia incredibile per emulazion
tra di loro, e per volersi levare le antiche macchie
dal viso.
</p>

<p>
Il generale Washington era passato durante la battaglia
dalla Nuova-Jork a Brooklin, e veduta la distruzion
de' suoi; dicesi esclamasse fortemente in segno
di grandissimo dolore. Poteva egli, se avesse voluto,
trar fuora i suoi dagli alloggiamenti, e spingerli
in soccorso di quelli, ch'erano alle mani col nemico.
Poteva altresì far venire improvvisamente le restanti
genti della Nuova-Jork, e comandar loro, entrassero
a parte della battaglia. Ma con tutti questi
rinforzi il suo esercito non sarebbe stato di gran lunga
eguale a quello degl'Inglesi; e l'aura della vittoria,
che già del tutto spirava favorevole a questi, ed il
maggior ardire e disciplina loro ebbero ogni speranza
tolto di poter ristorare la battaglia. Se avesse dato
dentro, egli è probabile, che tutto l'esercito sarebbe
stato a quel dì distrutto, e l'America ridotta a soggezione.
Gli si dee perciò molta lode per non essersi
lasciato in sì grave occorrenza trasportare ad un poco
prudente consiglio; e per avere sè stesso ed i suoi
serbato, ai casi avvenire, ed alla miglior fortuna.
</p>

<p>
Erano gl'Inglesi venuti in tanta baldanza per la
<span class="pagenum"><a id="Page_295"></a>[295]</span>
recente vittoria, che seguendo subito la fortuna vincitrice
volevano dar la battaglia al campo americano.
Ma il generale inglese, rattenuto e prudente capitano,
ossiachè credesse, che gli Americani fossero
dentro più forti veramente di quello che non erano,
o considerando che l'avuta vittoria gli avrebbe senza
altro rischio dato in mano la città della Nuova-Jork,
che era il principale oggetto della spedizione, contenne
il furore de' suoi. Accampossi poscia a fronte degli
alloggiamenti nemici, e la notte dei 28 sboccò a
seicento passi di un bastione sulla sinistra. Intendeva
di approssimarsi colle trincee, e di aspettare, che pel
tempo l'armata cooperasse dalla parte del mare coll'esercito
di terra.
</p>

<p>
Gli Americani dentro gli alloggiamenti loro si trovavano
in grandissimo pericolo. Avevano da fronte
un esercito superiore in numero, e che presto sarebbe
loro venuto contro con una fortuna fresca. Le fortificazioni
erano di poco momento, e gl'Inglesi lavorando
indefessamente non avrebber penato molto a
dar l'assalto con molta probabilità della vittoria.
Da due dì e due notti pioveva dirottamente, sicchè
ne eran guaste le armi e le munizioni. I soldati oppressi
dalle fatiche, scorati dalla sconfitta, condotti a
mal termine dai tempi contrarj avrebber fatto poca
difesa. Le navi inglesi stavano sempre in procinto per
entrare nella riviera di Levante. Il che fin allora non
avevan potuto eseguire, impedite da un greco, il quale
sin là per un riguardo favorevole della fortuna verso
gli Americani, aveva loro soffiato contro. Ma il vento
poteva mutarsi; ed una volta che gl'Inglesi si fossero
fatti padroni di quella riviera, non avrebbero i soldati
del congresso potuto conservare in facoltà loro
il ritirarsi, e tutto l'esercito avrebbe portato pericolo
<span class="pagenum"><a id="Page_296"></a>[296]</span>
di dover arrendersi alla prepotente forza dell'inimico.
Fatta adunque una Dieta, i generali americani determinarono
di votar tostamente quel luogo, e ritirarsi
nella Nuova-Jork. Adunque, ogni cosa essendo in
pronto, si prepararono alla ritirata coll'attraversare
la riviera sopraddetta. Il colonnello Glover ebbe il governo
dei vascelli e delle piatte pei trasporti. Il generale
Macdougall stava sopra l'imbarco, ed il colonnello
Mifflin doveva guidare la coda dell'esercito. Incominciarono
a muoversi alle otto della sera dei 29
con grandissimo silenzio. Ma non eran a bordo, che
alle undici. Un vento gagliardo, che soffiava allora da
greco, ed il riflusso facendo correre rapidissimamente
le acque all'ingiù, impedivano il passare. Già temevano
di male. Ma poco dopo le undici cessava il
greco, e si metteva forte un libeccio. Davano allora
pieni di allegrezza le vele al vento, e passarono a
Nuova-Jork. Parve, che la Provvidenza abbia voluto
dar favore alla impresa loro. Imperciocchè verso le
due della mattina si levò una folta nebbia (accidente
insolito a quella stagione in quelle contrade), la quale
ingombrò tutta la Isola Lunga, mentre l'aria era chiara
dalla parte della Nuova-Jork. Washington esortato
con molta instanza da' suoi, perchè si riparasse tosto
dall'altra banda, non volle acconsentire, e fu fra gli
ultimi a partire, quando già le ultime genti erano arrivate
a bordo. Erano in tutto nove migliaia di soldati.
Sgomberarono le artiglierie, le altre armi, le bagaglie,
le munizioni e tutta la salmerìa. Gl'Inglesi non
n'ebbero sospetto, finchè la mattina, fatto alta ora,
e dileguata la nebbia, s'accorsero non senza somma
maraviglia della levata del campo, e che gli Americani
già avevano posto ogni cosa in salvo. Solo osservarono
una parte della retroguardia americana fuori
<span class="pagenum"><a id="Page_297"></a>[297]</span>
di gittata in sui battelli, la quale era poco prima ritornata
sull'isola a fine di sgomberare alcune munizioni,
che rimaste erano indietro. Chiunque vorrà attendere
a tutte le circostanze di questo fatto, crederà
facilmente, che niuna fazione militare fu mai
da capitani eccellenti eseguita, che meglio di questa
stata sia immaginata, nè con più prudenza condotta,
nè che più prosperevole cielo abbia favoreggiato.
</p>

<p>
Rimaneva da votarsi l'Isola del Governatore posta
sulla bocca della riviera di Levante, nella quale avevano
le stanze due reggimenti con molte artiglierie
e munizioni. L'avevano gli Americani fortificata per
impedire agl'Inglesi il passo di quella riviera. Ma perduta
l'Isola Lunga non si poteva questo intento più
oltre ottenere, ed il presidio correva imminente pericolo
di cader in poter del nemico. L'impresa di
votar l'Isola del Governatore riuscì anch'essa molto
felicemente, mal grado le navi inglesi, che vicine si
trovavano. In tal modo tutta l'oste americana dopo
la sconfitta dell'Isola Lunga si trovò ridotta in quella
della Nuova-Jork.
</p>

<p>
Per la rotta dell'Isola Lunga forte sbigottirono gli
Americani, e le cose loro grandemente impericolosirono.
Fin allora si eran dati a credere, che il cielo
avrebbe costantemente dato favore alle armi loro; e
per verità le cose sino a quel dì erano loro successe
assai felicemente. Ma siccome quelli, che innanzi queste
rotte non erano stati assueti a sentire l'acerbità
della fortuna, di troppo confidenti ch'erano nella prospera,
troppo dichinati diventarono nell'avversa. Avevano
eziandio persuaso a sè stessi, che il personal
coraggio convenientemente sopperisse alla mancanza
della disciplina, ed erano giunti a tale, che quasi tenevano
a vile, e si facevan beffe della disciplina europea.
<span class="pagenum"><a id="Page_298"></a>[298]</span>
Ma ora, che con tanto danno avevano sperimentato,
quanto efficace questa sia nelle battaglie giuste,
divennero del tutto sbaldanziti, e perdettero ogni
confidenza in sè stessi; e siccome prima credevano,
che il valore senza la disciplina potesse far ogni cosa,
così adesso pensavano, potesse nulla. Temevano ad
ogni passo di qualche nuovo tranello, di qualche agguato,
di qualche aggiramento. Quindi è, che perdutisi
d'animo diventarono anche più negligenti negli ordini
loro. Le milizie massimamente, siccome soglion fare per
lo più i soldati raunaticci, quando vengono le avversità
ed i tempi forti, diventavano ogni dì più tumultuarie
ed intrattabili. Nè contente al voler fare a modo loro nel
campo, se ne andavano a centinaia, ed intieri reggimenti
disertavano per ritornarsene alle case loro. L'esempio
divenne anche pregiudiziale ai reggimenti di
ordinanza, i quali più renitenti si mostravano, ed
ogni dì vieppiù si assottigliavano pei disertori. Avevan
essi la condotta per un solo anno, ed alcuni per
poche settimane; e la speranza di poter tosto, ritornando
alle case loro, riveder i parenti e gli amici,
operava in modo, ch'evitavano i pericoli. Dapprima
l'ardore e l'entusiasmo eran venuti sopra a questi
domestici desiderj; ma ora, perduto colla contraria
fortuna quello zelo, ritornavano, e più vivi e più vaghi,
che mai stati fossero, alle menti loro si appresentavano.
Si sfidavano anche, se non della fede, della
perizia dei generali loro, ed ogni cosa pareva presagire
una totale dissoluzione. Così gli Americani stupefatti
a questi colpi della fortuna, ed insoliti ad
assaggiargli, vi si aggiravano dentro quasi come perduti.
Washington s'affaticava coll'esortazioni, coi conforti
e colle promesse d'impedir un tanto disordine.
Nel che se non riuscì, come avrebbe voluto, ottenne
<span class="pagenum"><a id="Page_299"></a>[299]</span>
però più, che non avrebbe creduto. Molti rimanevano
vinti dall'autorità sua, e dalla benevolenza che gli
portavano. Ma intanto non aveva tralasciato di scrivere
al congresso, con parole gravissime accontandolo
della miserabil condizione del suo esercito, e instando
grandemente, che, posto una volta fine alle condotte
mensuali ed annuali, si fermassero i soldati per tutto
il corso della guerra. Assicurava, ch'egli opinava forte,
che sarebbe l'americana libertà in grandissimo pericolo
posta, se la difesa sua non si commettesse ad
un esercito, il quale dovesse durare sino al termine
di tutta l'impresa. Secondavano i desiderj e le instanze
del generale tutti i migliori capitani, che si
trovavano allora in America, sicchè finalmente fu
vinta l'ostinazione del congresso; il quale deliberò,
dovessesi creare un esercito stanziale, in cui i soldati
si conducessero sino al fine della presente guerra, e
fosse composto di ottant'otto battaglioni da levarsi
in ciascuna provincia all'avvenante delle facoltà loro;
tre nel Nuovo-Hampshire, quindici del Massacciusset,
due nell'Isola di Rodi, otto nel Connecticut,
quattro nella Nuova-Jork, altrettanti nella Nuova-Cesarea,
dodici nella Pensilvania, uno nella Delawara,
otto nella Marilandia, quindici nella Virginia,
nove nella Carolina del Nort, sei in quella del Sud,
ed uno nella Giorgia. Per indurre poi la gente a
pigliar soldo decretò ancora, che sarebbe dato un
caposoldo di venti dollari al momento della ferma,
e si promisero alcune porzioni di terre vacanti agli
uffiziali ed ai soldati; cinquecento acri al colonnello,
quattrocento al maggiore, trecento al capitano,
dugento al luogotenente; cencinquanta al banderaio;
ai bassi uffiziali e soldati cento ciascheduno. Ma essendosi
incontrata molta difficoltà nel trovar le condotte
<span class="pagenum"><a id="Page_300"></a>[300]</span>
per tutto il tempo della guerra, fu poscia emendata
questa risoluzione, e si fece abilità al condurre,
o per tre anni, o per tutta la guerra, dimodochè
per le ferme di tre anni non avessero nissuna ragione
di pretendere alle terre. Questo fu molto utile
provvedimento. Così si vede, che la sventura è buona
maestra ai popoli, e che se quelle nazioni, che
s'invaniscono nella prosperità, si atterrano o si smodano
nell'avversità, quelle altre, che usano modestamente
la buona fortuna, si fanno assennate nella contraria.
</p>

<p>
Il generale Howe volendo usare la riputazione, che
si tira dietro la vittoria, e valersi di quell'impressione,
che doveva aver fatto, credendo, che gli Americani
sbattuti da tante avversità dovessero oggimai avere
pensieri più umili e più disposti ad accettare le
condizioni dell'accordo, mandò il generale Sullivan
al congresso, acciò gli esponesse, che quantunque non
potesse trattar con esso, come con un corpo politico,
desiderava ciò nondimeno di abboccarsi con qualcheduno
de' suoi membri, riputati, come privati gentiluomini,
in quel luogo, ch'essi stessi sapessero indicare.
Annunziava, ch'egli ed il suo fratello l'ammiraglio avevano
il mandato amplissimo per compromettere la
controversia nata tra la Gran-Brettagna e l'America
con condizioni profittabili ad ambedue, per le quali
ottenere, aveva questi indugiato a partire ben due mesi,
in guisa che non aveva potuto arrivare prima, che
non fosse chiarita la independenza. Concludeva con
dire, ch'ei desiderava, che si fermasse un accordo ora,
che nissun fatto, che decisivo fosse, aveva avuto luogo,
e che non poteva sospettarsi, che l'una parte o
l'altra fossero a ciò costrette dalla necessità; che se
il congresso consentiva a pigliar assetto coll'Inghilterra,
<span class="pagenum"><a id="Page_301"></a>[301]</span>
molte cose, che nemmeno addomandate si erano,
sarebbero concesse; e che se dopo l'abboccamento
vi apparisse qualche probabile speranza di composizione,
sarebbe l'autorità del congresso riconosciuta,
o altrimenti l'accordo non sarebbe fermato. Così i
commissarj largheggiavano di parole, volendo in su
quella prima giunta intonare l'inglese giogo più soave.
</p>

<p>
Questa proposta dei commissarj inglesi, la quale
non saprei dire, se più dimostrasse in essi la speranza
o la disperanza della vittoria, e che probabilmente,
non avendo mandato sufficiente a concedere tutte
quelle condizioni che offerivano, mettevano in campo
per far nascere le Sette, o per dar pasto al nemico,
acciò rallentasse gli apparati della guerra, tenne però
molto sospeso il congresso. Il rifiutarla senz'altro
avrebbe alterato gli animi di molti, ed il consentire
ad entrare in negoziato sarebbe stato un far credere,
che la determinazione loro a voler l'independenza era
rivocabile; e che già sbigottiti incominciassero a cedere
all'avversa fortuna. Perciò per salvar una cosa
e l'altra, quantunque credessero, che que' commissarj
non vi andassero di bello, pigliarono una via di mezzo,
e risposero per mezzo di Sullivan, che il congresso,
essendo il rappresentante dei liberi ed independenti
Stati dell'America, non poteva convenientemente
mandar alcuno de' suoi membri per conferire con chicchessia,
altro, che nella pubblica qualità loro; ma che
siccome desiderava, si accordasse la pace con ragionevoli
condizioni, avrebbe mandato deputati, affine
di conoscere, se i commissarj avessero facoltà di trattare,
e quali fossero le facoltà loro o le proposizioni,
che a questo fine sarebbero per fare. Mandarono
anche dicendo a Washington, che se i commissarj inglesi
movessero qualche pratica presso di lui, dovesse
<span class="pagenum"><a id="Page_302"></a>[302]</span>
rispondere, che gli Stati uniti d'America, i quali avevano
pigliato le armi per difendere le vile e le libertà
loro, avrebbero volentieri consentito alla pace, purchè
ne fossero ragionevoli i termini, ed in iscrittura
inviati al congresso. Così parevan voler l'independenza,
ma non però insistere sulla medesima, come una
condizione indispensabile alla pace, a fine di tenersi
una via aperta, se le cose dell'armi succedessero maggiormente
avverse. Furono dal congresso mandati ad
udir le proposte dei commissarj, Beniamino Franklin,
Giovanni Adams, e Edoardo Rutledge, tutti e tre zelanti
avvocati dell'independenza. Seguì l'abboccamento
gli undici di settembre nell'Isola degli Stati rimpetto
Ambuosa. Parlò il primo l'Howe, dicendo, che quantunque
non potesse risguardar sopra di essi, se non
come sopra privati gentiluomini, tuttavia, avendo egli
la facoltà di poter praticar con tutte le persone autorevoli
nelle colonie intorno la pace, molto si rallegrava
di poter con essi conferire intorno quest'oggetto.
Risposero gli Americani, che, poichè erano venuti
per udire, gli considerasse pure, come meglio gli
piacesse; che in quanto a sè medesimi non potevano
in niun altro grado riputarsi, che in quello, del quale
stati erano dal congresso investiti. Ricominciò Howe,
ritornassero le colonie alla leanza ed obbedienza verso
il governo della Gran-Brettagna, e fossero sicure, che
si scopriva nell'animo del Re una ottima mente per la
concordia; che si sarebbero emendati gli atti offensivi
del Parlamento, siccome pure le istruzioni date ai
governatori. Replicarono gli Americani, raccontate
prima le tiranniche provvisioni del Parlamento, e le
inutili supplicazioni delle colonie, che il ritornar sotto
il dominio della Gran-Brettagna non era cosa, che
si potesse più oltre aspettare; che gli Stati uniti
<span class="pagenum"><a id="Page_303"></a>[303]</span>
d'America desideravano di comporre le cose loro coll'Inghilterra,
e che se questa aveva il medesimo desiderio,
avrebbe egli più facilmente ottenuto dal suo
governo il mandato di trattar con quelli, come Stati
independenti, che il congresso ottenuto avrebbe dalle
province quello di consentire alla sottomessione. Howe
allora pose fine al ragionamento con dire, gli doleva
assai, non rimanesse luogo ad aggiustamento. Riferirono
i tre deputati al congresso l'esito dell'abboccamento,
osservando, che i commissarj non avevano
il mandato sufficiente, e che niun partito buono si
vedeva dentro, nè alcuna certa speranza si poteva
collocare nelle offerte e promissioni fatte. Il congresso
approvò; e così fu staccata del tutto questa pratica
d'accordo, la quale dimostrò dall'un canto, che il
congresso in ogni fortuna la medesima disposizione
d'animo conservando, nè cedendo punto alla calamità
de' tempi, si era risoluto di non accomodare i
suoi consiglj all'appetito de' suoi nemici; e dall'altro,
quanto fosse il governo inglese ingannato intorno
le opinioni, che regnavano in America, ed intorno
i mezzi, che usar si dovessero per ritornarvi l'antica
obbedienza. Ma pare, che in questo rivolgimento
sia stato il destino delle cose, che i rimedj venissero
sempre, dopochè il male era diventato incurabile; e
che quel governo, il quale per l'orgoglio suo non
voleva consentire nel buon dì alle utili concessioni,
dovesse poscia, perduta la occasione, sopportar il rifiuto
delle inutili.
</p>

<p>
I capitani inglesi, non avendo potuto fermar cogli
Americani alcuna cosa, e perturbate tutte le speranze
dell'accordo, voltarono tutti i pensieri alla guerra.
L'esercito reale si trovava separato dall'americano
per la sola riviera di Levante, la quale continuandosi
<span class="pagenum"><a id="Page_304"></a>[304]</span>
coll'Harlemereek sta in mezzo tra l'Isola Lunga, e
la Morrissonia da una parte, e l'isola della Nuova-Jork
dall'altra. L'intendimento loro era di sbarcare
in qualche parte di quest'ultima, dove fossero le difese
più deboli, ed il nemico meno attento. A questo
fine le navi inglesi andavano girando attorno, e
minacciando ora questo luogo, ora quell'altro, per
tener sospeso in tutti il nemico, e poter poscia più
sicuramente far impeto in un solo. Una parte della
flotta, girando intorno l'Isola Lunga, era comparsa
nel Sound, golfo assai largo, che quest'isola divide
dalle terre del Connecticut, e comunica colla riviera di
Levante per mezzo di uno stretto canale, il quale,
assai pericoloso essendo a navigare ed infame per
naufragj, fu chiamato Hellgate, o sia porta d'inferno.
Quivi si erano gl'Inglesi impadroniti dell'Isola
di Montesoro, dove avevan rizzato una batteria per
batter quella che i provinciali avevano sull'altra riva
del fiume a Hovenshook. Due fregate, passando
tra l'Isola del Governatore ed il Red-Hook, erano
entrate nella riviera di Levante, senza ricevere alcun
danno dalle artiglierie nemiche, ed erano sorte
fuori del tiro di queste vicino ad una isoletta. Il
grosso poi dell'armata inglese stava sull'ancore presso
l'Isola del Governatore, pronta ad assalir la città stessa
della Nuova-Jork, o di entrare nella riviera di Levante,
od in quella del Nort. Intanto traevano continuamente
le artiglierie inglesi ed americane da una
riva all'altra, e seguivano spessi abbattimenti pel
possesso delle isolette poste dentro il primo di questi
fiumi, cercando gl'Inglesi d'impadronirsene, il
che era necessario ai loro ulteriori disegni, e gli
Americani di difenderle. Ma sia perchè le artiglierie
dal canto dei primi meglio fossero ministrate, sia perchè
<span class="pagenum"><a id="Page_305"></a>[305]</span>
avevano i soldati più confidenza della vittoria,
e sia principalmente pell'aiuto delle navi, ne andavano
per l'ordinario colla migliore, dimodochè, occupate
tutte quelle isole, che più accomodate erano
ai bisogni loro, eransi gl'Inglesi aperta la via pel
fiume.
</p>

<p>
Il generale americano aveva munito le due rive
della isola della Nuova-Jork con numerose artiglierie,
e fattevi in differenti luoghi fortificazioni. Aveva
4,500 soldati nella città, 6,500 a Harlem di rincontro
alle bocche del Sound, e dodicimila a Kingsbridge,
Terra posta all'estremità dell'isola, dove si
era molto affortificato, per conservar libera la comunicazione
colla terra-ferma, ed impedire che il nemico,
fatta una improvvisa correria in quel luogo, non
lo rinserrasse del tutto dentro l'isola medesima. Ma
stava in grandissima apprensione per la città, ed incominciava
a dubitare di non poterla conservare nella
divozione della lega. Essendosi il nemico fatto forte
nelle parti settentrionali dell'Isola Lunga, ed avendo
la signoria del Sound, era da temersi, ch'egli, o
sbarcasse molto grosso sul mezzo fianco dell'isola
della Nuova-Jork, appunto verso le bocche del Sound,
nel qual caso il presidio della città, e tutte le vicine
bande, non avendo più scampo alcuno, avrebber
dovuto arrendersi; ovverochè, traversato il Sound
e la Morrissonia, andasse a pigliar porto colla più
gran parte del suo esercito alle spalle di Kingsbridge.
Nel qual caso avrebbe mozzato affatto la comunicazione
agli Americani dall'isola alla terra-ferma, e
sarebbero stati obbligati, o di arrendersi a patti, o
di combattere una battaglia, nella quale avendo gli
Inglesi la elezione del luogo e del tempo, ed essendo
gli Americani ancora sbigottiti dalla recente sconfitta,
<span class="pagenum"><a id="Page_306"></a>[306]</span>
sarebbero questi secondo ogni probabilità stati
perdenti. Nel quale evento la fortuna americana non
avrebbe più potuto risorgere, tanto per lo scoraggiamento,
che ne sarebbe nato degli uomini, quanto
per la perdita delle armi, della munizioni e delle bagaglie.
Aveva perciò Washington fatto consapevole
de' suoi timori il congresso, pregandolo, fosse contento
d'informarlo, quale intendesse, avesse ad essere
il destino della città, quando fosse obbligato ad
abbandonarla. Al che rispose il congresso umanamente,
si conservasse intiera e salva. Fatta poscia
una Dieta dei primarj capitani, pose il partito, se
si dovesse senz'altro indugio votar la città; e si vedeva
chiaramente, ch'egli inclinava al sì. Molti portavano
la medesima opinione per le ragioni sopraddette,
e meglio ancora, perchè il ritirarsi più indentro
nelle terre sarebbe un privar il nemico del vantaggio,
ch'egli aveva grandissimo, delle sue flotte. Altri
si opponevano, perchè credevano, che il difender la
Nuova-Jork avrebbe fatto consumar il tempo al nemico,
e che intanto sarebbe trascorsa la stagione del
guerreggiare. Pensavano ancora, che il votarla sarebbe
stato segno di troppa viltà; cosa, che sarebbe
riuscita di troppo gran pregiudizi sulle opinioni
dei soldati e dei cittadini. Prevalse la sentenza di
questi, e fu vinto il no. Ma finalmente, ingrossandosi
vieppiù gl'Inglesi alle bocche del Sound, ed essendosi
fatti molto forti nell'isola di Montesoro e di
Buchanan, fatta un'altra consulta, si determinò, che
non solo era prudente, ma ancora necessario di votar
la Nuova-Jork. Si diè pertanto tostamente mano
al rimover di là per la via del fiume del Nort i malati,
le bagaglie e le munizioni, le quali si portarono
molto in su sopra le coste della Nuova-Cesarea. Dopo
<span class="pagenum"><a id="Page_307"></a>[307]</span>
alcuni dì anche il presidio avrebbe abbandonata
la città, lasciandola del tutto in balìa del nemico.
</p>

<p>
Mentre queste cose si facevano con molto ordine
dai soldati, e con molto terrore dei cittadini della
Nuova-Jork, ecco, che si levava un gran romore per
le ricevute novelle, che l'inimico sbarcasse nell'isola.
I soldati a molta fretta correvano a riunirsi coi
loro nelle pianure di Harlem. Nel mentre che le navi
inglesi entrate nella riviera del Nort per rivolgere a
quella parte l'attenzione dei generali americani, ed
interrompere il trasporto delle bagaglie e munizioni, la
prima schiera dell'esercito inglese condotta da Clinton
si era imbarcata in capo al golfo di Newtown, e procedendo
pel Sound, ed entrando nella riviera di Levante
per la Porta d'Inferno, navigato prima un poco
all'ingiù, era andata a sbarcare a Kippsbay a tre miglia
distante dalla Nuova-Jork verso tramontana. Erano
in questo luogo più, che in qualsivoglia altro deboli
le difese, e le genti britanniche protette dalle
artiglierie delle navi pigliaron tutte terra senza quasi
incontrar nissuna resistenza. Non aveva tralasciato il
generale americano, tostochè ebbe avviso dello sbarcar
degl'Inglesi, di mandar loro incontro le brigate
dei generali Parsons e Fellows, acciocchè riunite a
quelle che difendevano Kippsbay, sostenessero l'impeto
del nemico. Ma quelle prima, e poscia queste
ancora si diedero vergognosamente alla fuga, nonostante
tutti gli sforzi dei capitani per ritenerle. Arrivato
poi Washington istesso le incorava e rannodava;
ma, comparsa una banda di nemici, di nuovo
si scompigliarono e voltaron le spalle. Se gl'Inglesi
senza metter più lunga dimora al loro cammino si
fossero spinti innanzi, avrebbero senz'alcun dubbio
intrapreso il presidio della Nuova-Jork, che si ritirava.
<span class="pagenum"><a id="Page_308"></a>[308]</span>
Ma ossiachè i generali inglesi non potessero restar
capaci di tanta viltà negli Americani, e temessero
di cacciarsi in mezzo a due schiere nemiche,
ossiachè, come scrivono alcuni, gonfiati dal prospero
successo, si trattenessero a diporto per ben due ore
in casa di una gentildonna, certo è, che fu lasciato
luogo a Putnam, che guidava il presidio, di difilare,
e d'andarsi a congiungere col rimanente dell'esercito.
Lasciarono però gli Americani in poter dei nemici le
più grosse artiglierie, molte bagaglie e munizioni, e
massimamente le tende, delle quali stavano in grandissimo
bisogno. Dei soldati pochi mancarono, e questi
in una scaramuccia presso Bloomingdale.
</p>

<p>
L'esercito inglese, mandato una grossa banda a pigliar
possesso della città della Nuova-Jork, la quale
può dare in ogni caso di fortuna recapito ad un buon
esercito, s'accampò presso il centro dell'isola, avendo
l'ala sua dritta posta a Horens-Hook sulla riviera di
Levante, mentre la sinistra toccava Bloomingdale presso
quella del Nort, occupando esso in tal modo tutta la
larghezza dell'isola da una parte all'altra, la qual è,
di circa un miglio. Gli Americani poi si erano molto
affortificati a tramontana dell'isola, e massimamente
a Kingsbridge. Avevano anche un alloggiamento sulle
alture di Harlem, distante ad un miglio e mezzo dalle
guardie inglesi. Un altro forte passo occupavano tra
Harlem e Kingsbridge, siccome pure una Fortezza chiamata
il Forte Washington sul fiume del Nort. In questo
stato di cose seguivano frequenti avvisaglie, nelle
quali appoco appoco andavano gli Americani ricuperando
il coraggio, e s'avvezzavan di bel nuovo a guardare
in viso l'inimico. Washington molto desiderava,
che i suoi si mescolassero cogl'Inglesi in questi fatti.
Uno fra gli altri ne seguì molto grosso nelle pianure
<span class="pagenum"><a id="Page_309"></a>[309]</span>
di Harlem, dove, spintesi troppo avanti pel troppo
ardore alcune bande d'Inglesi e di Essiani, furono
prese alla tratta in un agguato apparecchiato loro dagli
Americani, e ne andarono colla peggio. Washington
molto commendò per lettere pubbliche il valor
de' suoi.
</p>

<p>
Pochi giorni dopo che la città della Nuova-Jork,
tanto opportuna alle cose d'America, era venuta in
poter dei regj, arse per un fuoco acceso, chi scrive
da alcuni cittadini a bella posta, perchè gl'Inglesi non
si potessero prevalere delle stanze di tanta città, e
chi a caso. Fu scritto, che il fuoco si appiccasse in
varj luoghi nel medesimo tempo, e per mezzo di esche
ingegnosamente preparate; il che negano gli Americani.
Poco mancò, tutta la città non fosse consumata
dalle fiamme, soffiando il vento forte, ed essendo l'aria
secca. I soldati del presidio guidati dal generale
Robertson molto si adoperarono per arrestar l'incendio;
ed infuriati, com'erano, presi alcuni fra gl'incendiarj,
o che tali credevano, gli precipitavano a trabocco
in quelle fiamme, che accese avevano.
</p>

<p>
Il generale inglese accorgendosi, che tal era la
fortezza degli alloggiamenti del nemico, che il cacciarnelo
per una battaglia era una cosa piena di grandissimo
pericolo, e molto incerta nell'evento, fece
quella risoluzione, la quale per avventura avrebbe dovuto
fare da bel principio, cioè di andar a campeggiare
alle spalle degli Americani posti a Kingsbridge,
ed obbligargli in tal modo a combattere con isvantaggio,
o a ritirarsi con perdita, o a rimanere con
pericolo. A questo fine, lasciato lord Percy con due
brigate inglesi, ed una di Essiani negli alloggiamenti
di Harlem, acciò difendessero la Nuova-Jork, egli
col rimanente esercito imbarcatosi sui battelli e sulle
<span class="pagenum"><a id="Page_310"></a>[310]</span>
piatte, ed entrato prosperamente nel Sound per la
Porta d'Inferno, andò a sbarcare a Frogsneck vicino
alla Terra di West-Chester situata sui confini delle due
province della Nuova-Jork e del Connecticut. Fu da
alcuni biasimata questa mossa dell'Howe; perciocchè
il generale americano avrebbe potuto con un improvviso
assalto opprimere le genti lasciate a Harlem, ed
impadronirsi di nuovo della città di Nuova-Jork. Ma
forse fece egli fondamento sullo sbigottimento, in cui
tuttavia si trovavano i provinciali, e sulla presenza
delle navi, le quali in ogni caso avrebbero porto un
sicuro asilo alle pericolanti schiere. Aveva anche Howe
molto fortificato il posto di Gowans-hill per proteggere
la città. Per impedire poi che il nemico non potesse
valersi della navigazione del fiume del Nort, e per
mezzo di questo trar le vettovaglie dalla Nuova-Cesarea,
aveva ordinato, che tre fregate montassero su
oltre i Forti Washington e Lee, il primo posto sulla
sinistra, ed il secondo sulla destra riva del fiume. Il
che eseguiron esse con molta destrezza, nonostanti le
artiglierie dei due Forti, ed i triboli, coi quali avevano
gli Americani cercato d'interrompere la navigazione.
Il generale inglese soprastò alcuni giorni a Frogsneck,
sia per rifar i ponti, che dal nemico stati
erano disfatti, sia per aspettare un grosso rinforzo,
che gli doveva venire dall'Isola degli Stati. La strada
da Frogsneck a Kingsbridge è molto difficile per le
continue macìe, e gli Americani l'avevano anche rotta
in molti luoghi. Washington, il quale aveva adunato
tutto il suo esercito a Kingsbridge, mandò avanti i
soldati leggieri per tribolar nel suo viaggio l'esercito
nemico.
</p>

<p>
Ricevuti i rinforzi, l'Inglese si moveva da Frogspoint
con tutto l'esercito, e traversato alcuni luoghi
<span class="pagenum"><a id="Page_311"></a>[311]</span>
detti Pelham-manor, andava ad alloggiare nella Nuova-Roccella.
Là si congiungeva con lui la seconda schiera
dei lanzi essiani, e waldecchesi guidati dal generale
Knyphausen, ed un reggimento di cavalli testè arrivato
dall'Irlanda alla Nuova-Jork. Siccome il principal
fine della spedizione quello era di tagliar a Washington
la comunicazione colle province orientali, e
se ciò ottenuto, non volesse combattere, chiuderlo dentro
l'isola della Nuova-Jork, così bisognava occupar
le due strade, l'una inferiore più verso il Sound, e
l'altra superiore, che l'una e l'altra guidano nel Connecticut.
La prima già occupavano gl'Inglesi; ma per
intraprender la seconda faceva mestiero traversar quella
contrada difficile, che già detto abbiamo, a fine di
andar a pigliar il posto di White-plains, o sia delle
Pianure Bianche alle spalle di Kingsbridge. Al qual
partito si risolvette Howe, marciando però lentamente
e con molta precauzione, dopo di aver lasciato alla
Nuova-Roccella i lanzi venuti ultimamente, per tener
le vie aperte, e sicurar le vettovaglie e le munizioni,
che ogni dì vi arrivavano.
</p>

<p>
Washington stava attento al pericolo che correva;
e, conosciuta ottimamente l'intenzion del nemico, determinò
di abbandonar col grosso del suo esercito l'alloggiamento
di Kingsbridge. Perciò girando col sinistro
corno, andò con questo ad occupar le Pianure
Bianche, mentre il diritto alloggiava sulle alture di
Valentine's-hill presso Kingsbridge, e la battaglia di
mezzo senza interrompimento guerniva le alture, che
si distendono da Valentine's-hill alle Pianure Bianche.
Quivi attendeva a fortificarsi sollecitamente. In
tal modo si trovò l'esercito americano attelato paralellamente
al fiume Brunx, che lo fasciava da fronte,
e lo separava dall'inglese, il quale marciava all'insù
<span class="pagenum"><a id="Page_312"></a>[312]</span>
sopra la sinistra riva di questo fiume. Aveva di dietro
il grosso fiume del Nort, per mezzo del quale dalle
parti superiori, non avendo sin là potuto penetrar le
fregate inglesi, riceveva le vettovaglie. Col corno sinistro
poi occupava la superiore via del Connecticut,
per la quale anche gli pervenivano abbondantemente
i viveri e le munizioni. Lasciò sufficienti presidj a
Kingsbridge, a Harlem e nel Forte Washington, abbenchè
in questo contro sua voglia. Intanto mandava
spesso i corridori sul Brunx per ritardar le mosse del
nemico. Onde seguivano frequenti abboccamenti tra
l'una parte e l'altra, nei quali, sebbene per l'ordinario
i reali rimanessero superiori, servivano però maravigliosamente
a cancellar la paura negli Americani,
i quali ogni dì pigliavano più animo addosso ai nemici.
Finalmente, approssimandosi il nemico alle Pianure
Bianche, Washington ristrinse subitamente il suo
esercito, e, abbandonati gli alloggiamenti, che aveva
lunghesso il Brunx, tutto lo raunò in un forte campo
su certe alture, presso le Pianure medesime, a fronte
degl'Inglesi. Il suo destro fianco era protetto dal Brunx,
il quale co' suoi rivolgimenti fasciava anche da fronte
il destro corno. Il centro era quasi paralello al fiume,
ed il sinistro corno posto quasi ad angolo retto
sul centro, e per conseguente quasi paralello al destro,
si distendeva verso tramontana sulle colline, quanto
era necessario per guardare i passi verso le regioni
montagnose superiori, alle quali l'esercito avrebbe potuto
ritirarsi. Ma siccome il destro corno, come quello
che in una regione più piana e meno difficile era posto,
si trovava in maggior pericolo, così giudicò opportuno
di mandar ad occupar un monte, un miglio
circa distante dal campo, per una grossa banda di
soldati condotti dal generale Macdougall. Questi vi
<span class="pagenum"><a id="Page_313"></a>[313]</span>
si afforzarono, come meglio per la brevità del tempo
potettero.
</p>

<p>
Stando in tal condizione l'esercito americano, arrivarono
gl'Inglesi a sette o otto miglia distante dalle
Pianure Bianche, e si apparecchiavano ad assalirlo.
La mattina dei 28 ottobre le genti divise in due schiere,
la dritta guidata da Clinton, e la sinistra da Heister
marciavano alla battaglia. A mezzodì, cacciate e ributtate
indietro tutte le scolte e guardie nemiche dai
primi feritori inglesi ed essiani, compariva l'esercito
inglese avanti il campo americano. Incontanente si diè
mano al trarre delle artiglierie, sebbene con poco effetto.
Gl'Inglesi pigliarono tosto gli ordini, e talmente
disponevano le genti loro, che la dritta occupava la
strada che conduce a Merrineck, un miglio circa distante
dalla battaglia di mezzo degli Americani; mentre
la sinistra, posta ad egual distanza dall'ala dritta
di quelli, toccava il Brunx.
</p>

<p>
Il generale inglese, veduta l'importanza del posto
pigliato da Macdougall, e persuasosi, che non si sarebbe
potuto assalir con frutto il fianco destro del
nemico esercito, il quale solo si poteva assaltare essendo
l'altro situato in luoghi più forti, determinò
di sloggiarnelo. Ordinò ad una squadra di Essiani sotto
l'obbedienza del colonnello Ralle, che guadasse il Brunx,
e, fatta una giravolta, andasse a noiar il fianco del
generale Macdougall, mentrechè il brigadier generale
Leslie con una brigata d'Inglesi e di Essiani gli darebbe
la battaglia da fronte. Pervenuto Ralle al luogo
indicato, Leslie dopo d'aver traversato il Brunx assaltò
furiosamente gli alloggiamenti di Macdougall. Le
milizie andarono tosto in volta; ma i regolari resistettero
gagliardamente. Anzi un reggimento marilandese
condotto dal colonnello Smallwood, ed un jorchese
<span class="pagenum"><a id="Page_314"></a>[314]</span>
dal colonnello Ratzemar saltati fuori dalle trincee
animosamente andarono ad affrontar a piè della
collina il nemico. Ma oppressi dal numero cedettero,
e si ritirarono. Salivano quindi con mirabile intrepidità
gl'Inglesi e gli Essiani, e, superati a viva forza
i nemici contrastanti, s'impadronirono del monte. Continuarono
però gli Americani a trarre per qualche tempo
di dietro le muricce ed altri luoghi vicini. Il che
ritardò il progresso degli assalitori. Putnam, ch'era
stato inviato in aiuto, non arrivò in tempo. Perdette
l'una parte e l'altra in questo fatto assai gente.
</p>

<p>
Aspettava Washington con grand'animo ne' suoi alloggiamenti
il vicino assalto, e già aveva fatto sgombrar
dietro i malati e le bagaglie. Ma, essendo trascorsa
una gran parte del dì, l'Inglese determinò di
aspettare il seguente. Perciò fe' alloggiar i suoi a gittata
di cannone del campo americano. Washington
usò l'opportunità della notte per fortificar vieppiù i
suoi alloggiamenti, e per ritirar indietro a luoghi più
forti l'ala sinistra, la quale, per la perdita del monte,
era diventata più esposta alle offese. La mattina, Howe,
considerata la fortezza di quelli, si fermò, prima
di dar la battaglia, a voler aspettar l'arrivo di
alcuni battaglioni, ch'erano stati lasciati alla Nuova-Jork
sotto i comandamenti di Percy, e d'alcune altre
compagnie da Merrineck. Essendo questi rinforzi
giunti al campo la sera dei trenta, intendeva di andare
all'assalto la mattina seguente. Ma piovve la notte
e pioveva la mattina tuttavia sì fuor di misura, che
ne fu rotto il disegno. Intanto il generale americano,
il quale considerava con molta prudenza i pericoli,
ed era alieno di tentare senza grandissima speranza
la fortuna di una battaglia campale, fatto considerazione
eziandio, che gl'Inglesi avevano già piantato
<span class="pagenum"><a id="Page_315"></a>[315]</span>
quattro o cinque batterie, e che potevano, girando
sul destro fianco di lui, andarsi ad impadronir di certi
colli, che gli stavano a ridosso, la notte del primo
novembre mutò l'alloggiamento, ed andò a porsi in
certi luoghi più alti nelle vicinanze di North-Castle,
non senza prima però aver posto il fuoco al villaggio
delle Pianure Bianche, siccome anche a tutte le case
ed ai foraggi, che dentro il campo si ritrovavano. Mandò
tostamente una grossa banda di soldati ad occupare
il ponte sul fiume Crotone, pel quale si ha la via alle
parti superiori dell'Hudson. Gl'Inglesi entrarono l'indomani
nel campo americano.
</p>

<p>
Avendo il generale inglese veduto che l'Americano
fuggiva la battaglia, e che non si poteva in quel luogo
urtare per la fortezza degli alloggiamenti senza evidente
pericolo e grave danno de' suoi, si risolvette a torsi
giù del seguitarlo, e si voltò a volersi render affatto
padrone dell'isola della Nuova-Jork. Principalmente
gli stava a cuore il Forte Washington, il qual era il
più forte baluardo della medesima. Tuttavia, quantunque
il luogo, dove questa Fortezza era murata, fosse
molto aspro e difficile ad ascendersi, le fortificazioni
sue non erano tali, che potessero resistere ai colpi
delle grosse artiglierie; nè per la strettezza non era
capace di più di mille difensori, abbenchè nell'opere
esteriori, dalle quali era circondato, soprattutto a ostro
verso la Nuova-Jork, potesse dar luogo a molti più.
Dubitando Washington di quello, che avvenne, aveva
scritto mandando al generale Greene, che comandava
in quei contorni, esaminasse molto bene; e se trovasse,
che il Forte Washington non fosse abile a sostener
l'assalto, il facesse votare incontanente, e la
guernigione trasportasse sulla destra riva dell'Hudson.
Ma questi, o sia che giudicasse per la fortezza del
<span class="pagenum"><a id="Page_316"></a>[316]</span>
luogo, e pel buon animo della guernigione, si potesse
tener lunga pezza, o che non volesse coll'esempio
della ritirata sbigottir di più i già troppo rimessi
animi degli Americani, deliberò di voler persistere
nella difesa. Al qual partito tanto più volentieri s'appigliò,
che credette, sarebbe sempre fatto abilità alla
guernigione di ritirarsi sicuramente al Forte Lee situato
sull'altra riva del fiume. Ma Washington, temendo
di qualche sinistro, ed avvisandosi molto bene,
che gl'Inglesi non si sarebbero rimasti alla presura
del Forte, ma che, valicato il fiume, e preso col medesimo
impeto il Forte Lee, il quale non era difendevole
lungo tempo, avrebbero corso tutta la provincia
della Nuova-Cesarea, lasciato il generale Lee colle
genti appartenenti alle province orientali sulla sinistra
riva dell'Hudson, e pigliati i luoghi forti verso il fiume
Crotone, e particolarmente a Peek's-hill presso
l'Hudson medesimo, valicò questo fiume col grosso
dell'esercito, e andò a congiungersi con Greene negli
alloggiamenti del Forte Lee. Il generale Lee medesimo
teneva ordine di venir rattamente a raggiugnerlo,
ove il nemico, superati i Forti, avesse corso
sulla destra riva del fiume. Scrisse poi al governatore
della Nuova-Cesarea, facesse sgombrare ai luoghi
più lontani le vettovaglie, e chiamasse sotto le
insegne tutte le milizie. Fatti tutti i preparamenti,
che meglio per lui si potevano, Washington aspettava,
e diligentemente spiava, quali avessero ad essere
le mozioni del nemico.
</p>

<p>
Intanto Howe, fatto marciare dalla Nuova-Roccella
il generale Knyphausen, gli aveva ordinato, s'impadronisse
di Kingsbridge. Il che eseguì egli senz'avere
incontrato resistenza alcuna, essendosi gli Americani,
che guardavano quel luogo, ritirati al Forte Washington.
<span class="pagenum"><a id="Page_317"></a>[317]</span>
Per la qual cosa le genti di Knyphausen entrarono
nell'isola della Nuova-Jork, ed andarono ad
osteggiare il Forte dalla banda di tramontana. Poco
stante l'istesso generale inglese, lasciati gli alloggiamenti
delle Pianure Bianche, e costeggiando l'Hudson
menava il rimanente dell'esercito a Kingsbridge,
e poneva il campo sui colli di Fordham con aver l'ala
sua dritta prossima a questo fiume, e la sinistra al
Brunx. Così stando le cose, si apparecchiarono i regj
a dar la batteria al Forte Washington, nel quale, ed
in tutte le sue appartenenze, si trovavan bene da tre
migliaia di soldati sotto i comandamenti del colonnello
Macgow, esperto, animoso e prudente capitano.
Fattagli la chiamata, rispose, volersi difendere. I soldati
regj ivano all'assalto divisi in quattro schiere.
La prima da tramontana guidata da Knyphausen, e
composta di Essiani e Waldecchesi, la seconda da levante
condotta dal brigadier generale Matthew, nel
quale vi erano i fanti leggieri inglesi, e due battaglioni
delle guardie. Questi dovevano assalir le trincee,
che dal Forte Washington si distendevano sin
presso questo fiume. La terza, la quale doveva passare
il fiume più sotto, che la seconda, ed era capitanata
dal colonnello Stirling, doveva, sbarcata che fosse,
assaltar il Forte più verso ostro. Ma quest'era un
assalto simulato. La quarta finalmente, che obbediva
agli ordini di lord Percy, molto grossa, era ordinata
a far il suo sforzo contro il fianco australe del Forte.
Tutte erano fornite di buone ed ottimamente ministrate
artiglierie.
</p>

<p>
Gli Essiani condotti da Knyphausen dovevano traversare
un bosco assai folto, in cui alloggiava il colonnello
Rawlings col suo reggimento di corridori.
Seguiva tra gli uni e gli altri un ferocissimo affronto,
<span class="pagenum"><a id="Page_318"></a>[318]</span>
nel quale i primi provarono un danno assai grave.
Perciocchè gli Americani appiattati dietro gli alberi
e le rocche, traevano alla celata, e sicuramente. Ma
infine, fatto un grande sforzo, riuscirono gli Essiani
su d'una difficile, e molto erta cresta, dalla quale di
forza cacciarono i nemici, di modo che fu fatta facoltà
alle schiere, che venivan dietro, di sbarcar alla
libera. Il colonnello Rawlings co' suoi si ritirò a tiro
del cannone del Forte. Dal canto suo Percy si era
impadronito di un puntone esteriore, sicchè diè facoltà
alle genti di Stirling di poter isbarcare. Il che
fatto, con mirabil costanza montando per l'erta, pervenne
alla sommità di un monte, dove fece molti
prigionieri, nonostante l'ostinata difesa loro. Il colonello
Cadwallader, che stava alle difese in questa
parte, si ritrasse anch'esso al Forte. In questo mezzo
Ralle, il quale guidava la destra squadra della schiera
di Knyphausen, superati con valore incredibile tutti
gli ostacoli, si era sì fattamente approssimato al cassero,
che piantò il suo alloggiamento a cento passi
del medesimo. Quivi venne poco stante a congiungersi
con esso lui Knyphausen medesimo colla sinistra
squadra, sbrigatosi dagl'impedimenti incontrati
nel bosco. Così, perduti, non però senza gloria, tutti
i gironi esteriori, si trovava la guernigione tutta incastellata.
In tale stato di cose gli assalitori intimarono
a Macgow, dovesse arrendersi. Avendo egli già
quasi logoro tutte le munizioni, e nuocendo alla difesa
l'istessa moltitudine dei difensori in un luogo
così stretto, si accorgeva benissimo, che non avrebbe
potuto sostenere l'assalto. Perciò si arrese a patti. Il
presidio, che sommava a duemila seicento soldati, incluse
le bande paesane, rimase prigioniero di guerra.
Morirono dal canto dei provinciali pochi; circa ottocento
<span class="pagenum"><a id="Page_319"></a>[319]</span>
da quello dei reali; la maggior parte tedeschi.
Così coll'acquisto del Forte Washington venne in
potere delle genti del Re tutta l'isola della Nuova-Jork.
</p>

<p>
Volendo Howe usar pienamente questa sbattuta degli
Americani, ed impedirgli, che non rifacessero testa,
raunata una grossa banda di circa sei migliaia
di soldati sotto la guida di Cornwallis, le fe' valicar
il fiume del Nort a Dobbsferry, e correre contro il
Forte Lee, sperando d'intraprendere tutta la guernigione,
che entro vi si trovava. Consisteva essa in
duemila soldati. A mala pena si potettero salvare, abbandonato
il Forte, tostochè intesero il caso del Forte
Washington, ed ebbero i primi avvisi del passare e
della forza del nemico. Le artiglierie, le munizioni,
le bagaglie, e massimamente le tende, perdita gravissima,
vennero in mano dei vincitori. I vinti si ritirarono
al di là dell'Hackensack. I vincitori potevano
andare a percuotere nelle parti più interne della Cesarea.
</p>

<p>
Da questa avversa fortuna dell'esercito americano,
e massimamente dalla perdita dei due Forti Washington
e Lee, e dall'assalto così feroce dato al primo,
ne nacque subito grandissima mutazione di cose. Si
manifestarono quegli effetti, che la stessa battaglia
così infelice dell'Isola-Lunga non aveva potuto operare,
vale a dire la dissoluzione dell'esercito. Le milizie
correvano difilate ed alla sfuggiasca alle case loro;
i soldati stessi d'ordinanza, quasi disperati delle
cose, si sfilavano anch'essi, e disertavano alla giornata.
In questo periodo della guerra pareva la fortuna
americana affatto disperata. L'esercito di Washington
restò si dimagrato, che, se arrivava, più
non passava i tremila combattenti, e questi sconfortati,
<span class="pagenum"><a id="Page_320"></a>[320]</span>
e quasi affatto perduti d'animo in una contrada
piana e sfogata senza istrumenti da trincerarsi, senza
tende in una stagione sì rigorosa, ed in mezzo a popoli
poco zelanti, anzi avversi alla repubblica. Doveva
il capitano del congresso fronteggiare un esercito vittorioso
e grosso di più di ventimila soldati, tutti
gente disciplinata, ed usa alle guerre, il quale condotto
da capitani eccellenti, e volendo usare la caldezza
della vittoria lo perseguitava alla distesa; ed
intendeva di por fine, spegnendo le reliquie dell'esercito
repubblicano, quei dì medesimi alla guerra. Si
aggiungeva a queste difficoltà, che, quantunque gli
Inglesi non abbondassero, non mancavano però di alcune
torme di cavalleggieri, i quali correvano la contrada;
mentrechè Washington non aveva altri cavalli
fuori di alcune piccole e cattive bande del Connecticut
guidate dal maggiore Shelden. Il quale difetto,
in quelle campagne piane e cavalcherecce, di quanto
danno e pericolo fosse per riuscire, nissuno è, che non
lo veda. Nè meglio era fornito di artiglierie, che di cavalli;
che anzi di coteste armi tanto necessarie si trovava
in grandissimo bisogno. Queste genti poi erano la
più parte milizie, quasi tutte della Nuova-Cesarea, le
quali, o nella fede balenavano, od eran disiose di ritornarsene,
in tanto pericolo, alle case loro, desiderando
di campare, se possibil fosse, le sostanze ed i parenti
dalle imminenti calamità. Quei pochi soldati stanziali,
che pure continuavano sotto le insegne, la maggior
parte compivano le ferme col finir dell'anno; e si
temeva, che anche questo rimasuglio d'esercito avesse
fra pochi dì intieramente a risolversi. Nè in tanta depressione
di fortuna poteva il generale americano sperare
di ricevere pronti o sufficienti rinforzi, essendo nei
vicini luoghi sbigottite fuori di misura le popolazioni,
<span class="pagenum"><a id="Page_321"></a>[321]</span>
dimodochè ciascuno temendo per sè, non voleva andare
a soccorrer gli altri. Quei pochi reggimenti di
ordinanza, i quali ancora si trovavano nei luoghi vicini
al Canadà o erano là necessarj per arrestar i
progressi del nemico, o erano anch'essi soggetti ad
una vicina dissoluzione pel finir delle ferme. A tanti
mali veniva ad arrogersi il pericolo delle sedizioni da
parte dei mali affetti, i quali in varj luoghi chiamavano
il nome dell'Inghilterra, ed una massimamente
era vicina a rompersi nella Contea di Montmouth in
questa provincia stessa della Nuova-Cesarea, di maniera,
che fu egli obbligato a separare dal già troppo
debole esercito una parte de' suoi, mandandogli contro
quei popoli tumultuanti. Imperciocchè essendo ai
leali per la presenza dell'esercito regio vincitore fuggita
quella paura, che avuto avevano de' libertini, cominciarono
a sputare contro ad essi quel veleno, che
s'avevano fin là tenuto nel petto. Questa disposizione
dei popoli a levarsi in capo, ed a far novità contro
l'autorità del congresso, e quest'aura favorevole della
vittoria determinarono di voler usare i commissarj
inglesi. Perciò i fratelli Howe mandarono un bando,
copiosamente spargendolo per tutto il paese. Comandavano
a tutti coloro, i quali tenevano l'armi in
mano, di sbandarsi, e di ritornar alle case loro; ed
a quelli, che tenevano i magistrati civili, di cessare,
e di spogliarsi dell'usurpata autorità. Offerivano nel
medesimo tempo il perdono a tutti coloro, i quali
nello spazio di sessanta giorni avanti gli uffiziali civili
o militari della Corona si rappresentassero, dichiarando
di voler usare il benefizio dei perdoni, e
promettendo ad un tempo di voler alle leggi obbedire,
ed alla reale autorità sottomettersi. Ebbe questo
bando l'effetto, che i commissarj inglesi se n'erano
<span class="pagenum"><a id="Page_322"></a>[322]</span>
promessi. Una moltitudine di persone di ogni
ordine, ma più di quei della più infima plebe, o dei
più ricchi, che di coloro, che si trovavano nella mezzana
condizione constituiti, i quali per lo più tennero
il fermo, accettando la mansuetudine del vincitore,
correvano ogni giorno a chieder le perdonanze,
ed a sottoscrivere la leanza. Parecchj fra costoro eran
di quelli, che avevano nello stato popolare avuto i
principali maestrati, stati essendo membri, o del governo
provinciale, o della congregazione di sicurezza,
o dei tribunali di giustizia. Si escusavano essi, e si
offerivano dicendo, che quello che fatto avevano, lo
avevan fatto per fin di bene, e per ovviar agli scandali
maggiori ed inconvenienti, che nascer potevano,
ed ancora tirativi dai parenti e dagli amici, senza
aver potuto ricusare. E chi avesse la loro prima arroganza
veduta, e la presente sommessione e mansuetudine,
e con quanta umiltà favellassero, loro esser
quei medesimi cittadini mai credere potuto non
avrebbe. Ma gli uomini amano meglio leggieri, o simulatori
esser tenuti, che caparbj e contumaci; e
molto preferiscono scampar il danno con vergogna,
che sopportarlo con virtù. Nè solo queste cose giravano
nella Nuova-Cesarea, dove per la presenza dell'esercito
vittorioso era maggiore il pericolo, ma ancora
dalla Pensilvania veniva la gente ad umiliarsi presso
i commissarj, ed a promettere obbedienza e fedeltà.
Vennervi fra gli altri i Galloway, la famiglia degli
Allen, ed alcune altre fra le più ricche e riputate.
L'esempio diventava pernizioso, e se ne dovevano
temere i più pregiudiziali effetti. In questo modo precipitavano
con impeto grandissimo le cose dell'America,
calamità sopra calamità continuamente accumulandosi.
Pareva vicina l'ultima rovina. Gli uomini più
<span class="pagenum"><a id="Page_323"></a>[323]</span>
prudenti cominciavano a non conoscere alcun fine lieto
all'impresa, e già predicevano il prossimo fine della
guerra, e la totale obbedienza delle colonie.
</p>

<p>
Ma Washington, in mezzo a tanta avversità, non
disperava della salute pubblica. Era maravigliosa la
sua costanza; e non che facesse fuori alcun segno di
dubitazione o di timore, si dimostrava all'esercito suo
travagliato ed oppresso con volto sereno, e quasi colla
certa speranza, che l'avvenire dovesse portare congiuntura
migliore. La rea fortuna non aveva potuto
non che vincere, piegare quell'animo invitto. Nè minore
costanza dimostrava il congresso disposto, per
arrivare al fine suo, di tentare ogni fortuna. Pareva,
che anzi colle avversità crescesse in quegli animi pertinaci
l'ardire. A questa grandezza d'animo dei Capi
americani dee la finale vittoria, e l'independenza sua
l'America riconoscere. Pigliava Washington tutte quelle
risoluzioni, che per la brevità del tempo, e per
la strettezza delle circostanze più utili alla mente sua
si offerivano, a fine d'ingrossar di nuovo il suo esercito,
non colla speranza di poter a quei dì arrestare
il corso delle cose favorevole al nemico, ma piuttosto
per non parere di aver del tutto abbandonata la
Repubblica, e per tener rizzata al vento una qualche
insegna, sino a tanto che la pietà divina, o la
benignità della fortuna conducessero più fondate occasioni
di risorgere. Aveva egli qualche tempo prima,
siccome di già abbiam notato, comandato al generale
Lee, che con una parte dell'esercito tenesse il paese
verso le rive superiori del fiume del Nort, perchè potesse
all'esercito canadese soccorrere, il quale combatteva
contro le genti di Carleton in sui laghi. Ma
veduti i bisogni della Nuova-Cesarea, ed il vicino pericolo
della città di Filadelfia, alla volta della quale
<span class="pagenum"><a id="Page_324"></a>[324]</span>
l'inimico s'incamminava difilato, gli mandò facendo
grande instanza, perchè venisse a congiungersi con
lui. Il che tanto più sicuramente si poteva eseguire,
che si ebbe poi l'avviso, che Carleton, occupato
Crown-point, e fattosi padrone del lago Champlain,
siccome si vedrà nel progresso di queste Storie, non
avendo voluto tentar Ticonderoga, si era ritirato. Scrisse
eziandio al generale Schuyler, che dall'esercito canadese
mandasse, senza frappor tempo in mezzo, alla
volta sua le genti della Pensilvania e della Cesarea.
Ordinò medesimamente al generale Mercer, il quale
conduceva una massa di genti leggieri, e spedite a
Berghen, venisse subitamente a raccozzarsi con esso
lui. Ma però poca speranza si poteva in questi aiuti
collocare pei presenti bisogni; stantechè il cammino
era lungo, le strade difficili, vicine a compiersi le
ferme dei soldati, ed il nemico vittorioso instava senza
dar respitto. Nè trascurava il generale americano gli
aiuti delle cerne, o sia milizie. Aveva scritto ai principali
maestrati della Pensilvania mostrando loro il
presentissimo pericolo di Filadelfia, se con pronti ed
efficaci ajuti non si soccorreva all'esercito, e pregandogli
molto instantemente, gli avviassero le milizie
della provincia. Ma avendo queste lettere poco o nissuno
effetto partorito, mandò a quella volta il generale
Mifflin, che in quella provincia aveva gran credito,
ed era persona molto grata a quei popoli, acciò
coi più vivi colori dipignesse loro il presente pericolo,
e la necessità di correre grossi ed unanimi
alle difese. Scriveva parimente al governatore della
Nuova-Cesarea, per farlo avvisato, che s'ei non raccoglieva
le bande paesane, e non le faceva speditamente
marciare alla volta dell'esercito, impossibil
era, che il nemico non corresse vittorioso tutta la
<span class="pagenum"><a id="Page_325"></a>[325]</span>
provincia, e che, valicata la Delawara, non s'impadronisse
di Filadelfia. Ma ogni diligenza in questa
parte riuscì quasi del tutto vana. Le contrade più
basse della provincia o mal affette, o sbigottite non
volevano muoversi; e le superiori a stento si risolvevano
a pigliar le armi per marciar in soccorso
della patria.
</p>

<p>
In mezzo a queste incerte speranze, e nell'aspettazione
di questi deboli rinforzi, gl'Inglesi non istavano
punto a bada, e, seguitando sollecitamente la
prosperità della fortuna, cacciavano di luogo a luogo
le schiere americane. Si erano queste ritirate dietro
l'Hackensack; ma questo fiume poco grosso non poteva
riputarsi un riparo sufficiente contro la furia inglese.
Ed oltre a ciò trovandosi alle spalle ed in poca
distanza la Passaica correvano le genti di Washington
il pericolo, abbondando gli altri di stracorridori, di
esser fra questi due fiumi rinserrate. Perlochè il generale
americano, varcato la Passaica sul ponte di
Acquackannunc, andò a pigliare i suoi alloggiamenti
a Newarck sulla destra riva di questo fiume. Il che
fatto, gl'Inglesi, passato l'Hackensack, corsero il paese
sino alla Passaica. Ma approssimandosi molto gagliardo
Cornwallis, Washington, lasciate anche le rive di questo,
si ritirò al di là del fiume Rariton ad una Terra
detta Nuovo-Brunswick. Quivi le bande marilandesi
e cesariane, essendo compiute le ferme loro, abbandonato
il restante esercito, alle case loro se ne ritornarono.
Disertarono parimente alcune bande pensilvanesi,
e quello che già era sì debole, diventò quasi
stremo di genti. Sopraggiungevano a stormo gl'Inglesi.
Washington, fatte prima con quei miserabili
avanzi alcune dimostrazioni, come se non solo difendersi,
ma offendergli volesse, diè luogo, e, lasciato
<span class="pagenum"><a id="Page_326"></a>[326]</span>
Lord Stirling con dodici centinaia di soldati a Princetown,
acciò speculassero le mosse del nemico, si
ritirò colle restanti genti a Trenton sulla sinistra riva
della Delawara. Nè potendo sperare di mantenervisi
lungo tempo, trasportò al di là del fiume i malati,
le bagaglie e le munizioni, e fe' sgombrar all'opposta
riva tutte le barche, acciò gl'Inglesi non se ne potessero
valere per valicare. Determinava di rimanersene
tuttavia sulle rive della Cesarea, acciocchè, se
qualche occasione si offerisse di ritardare il progresso
dei nemici, la potesse pigliare. Anzi avendo tra cittadini
armati di Filadelfia, ed il battaglione tedesco
ricevuto un rinforzo di due migliaia di soldati, si spinse
avanti, intendendo di ritornare a Princetown. Ma rinforzandosi
vieppiù la fama che Cornwallis veniva contro
molto potente da Brunswick per diverse vie, dimodochè
poteva la strada al fiume venirgli mozza,
indietreggiò di nuovo, ed il dì otto decembre, lasciate
le rive della Cesarea intieramente in balìa del nemico,
si ritirò sulla destra riva della Delawara, non senza
aver prima rotti i ponti, guastate le strade, e sgombrate
le navi. Appena aveva la dietroguardia toccato
la destra riva, che comparirono sulla sinistra i primi
feritori inglesi. Ma questi non trovando modo a passare
il fiume si ristettero. Così in questo momento
non rimaneva altra difesa alle genti americane, che
il fiume Delawara, il quale se avessero gl'Inglesi potuto
passare, la città di Filadelfia sarebbe subitamente
venuta in poter loro. E certamente l'acquisto
di sì nobil città, ch'era il capo di tutta la lega, nella
quale sedeva il governo con tutti i principali maestrati,
e si trovavano ammassate le munizioni di guerra
e gran copia di vettovaglie, avrebbe tale effetto prodotto
sulla mente di quei popoli, che forse gl'Inglesi
<span class="pagenum"><a id="Page_327"></a>[327]</span>
avuto ne avrebbero la totale vittoria, od almeno le
cose si sarebbero talmente a favor loro inclinate, che
presto avrebbero potuto sperare il fine della guerra.
Ma Cornwallis aveva troppo lungo tempo, seguendo
gli ordini del generale Howe, che non governò questa
cosa così calda, come avrebbe dovuto, soprastato
a Brunswick, sicchè fu fatta facoltà a Washington di
porre tutti gl'impedimenti al passaggio del fiume. Nè
non si può non riprendere nei capitani inglesi la negligenza
di non aver fatto apprestare dapprima tutte
le cose necessarie a far i ponti, e di non aver sul
fatto construtti foderi per passare. Perciocchè su quella
prima giunta avrebbero in tal modo potuto trasportarsi
all'opposta riva. Forse credettero nella sicurezza
della vittoria, che la guerra fosse vinta affatto, e che
avrebbero potuto, ogni volta che, e quando il volessero,
traversar il fiume, ed insignorirsi di Filadelfia.
Caso notabile, che nelle cose di guerra, più che in
qualunque altra azione umana, non si dee credere di
aver tutto fatto, quando qualche cosa rimane ancora
a farsi. Egli è ben certo, che questo inaspettato indugio
degl'Inglesi operò in tutto il corso della guerra
a danno loro, ed in salute degli Americani. Gl'Inglesi
posarono il principal alloggiamento a Trenton,
e colle due ali si distendettero su e giù sulla riva del
fiume. Questo, correndo prima da maestro a scirocco,
giunto a Bordenton, e fatto ivi un gomito, ovvero
angolo, si torce ad un tratto, andando verso Filadelfia,
a garbino, di maniera che quando gl'Inglesi lo
avessero passato superiormente a Trenton ad un luogo
detto Coriell's-Ferry, od in quei contorni, si sarebbero
trovati altrettanto vicini a quella città, che gli
Americani stessi, i quali guardavano le sponde del
fiume opposte a Trenton. E che tale fosse il disegno
<span class="pagenum"><a id="Page_328"></a>[328]</span>
loro lo dimostrava il tentativo fatto, quantunque riuscito
vano per la diligenza di lord Stirling, d'impadronirsi
di certi battelli a Coriell's-Ferry. Per impedir
quel passo faceva fare il generale americano
certe trincee, alle quali soprantendeva il generale
Putnam, ingegnere molto pratico, dallo Schuilkil sino
alle alture di Springatsburg. Ma siccome gl'Inglesi riparavano
i ponti sotto Trenton, e molto s'ingrossavano
a Bordenton, così temettero gli Americani, che
intendessero di passare il fiume ad un tratto di sopra
a Coriell's-Ferry, e di sotto verso Burlington; ed in
questo modo corresser loro alle spalle, e tutte le genti
loro rinchiudessero dentro quella punta di terra la
quale la Delawara abbraccia col suo rivolgimento. Per
ovviare a questo pericolo Washington faceva stanziar
nei luoghi opportuni le galee, acciocchè, e subito avvisassero,
ed il nemico valicante ributtassero. Per altro,
essendo maggiore il pericolo verso le parti superiori,
le sue migliori genti vi disponeva per modo, che guardar
potessero i luoghi più pericolosi. Si facevano puntoni
qua e là, e si munivano di artiglierie. Ordinava
eziandio, che in caso d'infelice evento, e che il nemico
passasse il fiume, si facesse la massa generale
a Germantown, grosso borgo poco distante da Filadelfia.
I capitani britannici, vedute le difese del nemico,
o forse sperando di poter sicuramente valicare
il fiume, quando pel rigor del freddo sarebbe gelato,
il che, secondo il solito della stagione, che già molto
era inoltrata, non poteva tardar ad avvenire, invece
di seguir gli Americani in sulla ritirata, e non dar
loro spazio di rifarsi, non tentato il passo, posero le
genti alle stanze. Quattromila soldati presero gli alloggiamenti
sulla sponda medesima del fiume a Trenton,
a Bordenton, al Caval Bianco, ed a Burlington.
<span class="pagenum"><a id="Page_329"></a>[329]</span>
Grosse bande stanziarono a Princeton, ed a Brunswick,
dov'era la massa delle vettovaglie e delle munizioni.
Il rimanente alloggiò qua e là in differenti
luoghi della Cesarea.
</p>

<p>
Arrestatosi in tal modo l'esercito inglese sulle rive
della Delawara o per negligenza, o per troppa confidenza
de' suoi capitani, ovvero per la costanza e la
prudenza del generale americano, aspettava questi i
rinforzi sia di milizie, che di soldati d'ordinanza. A
questo fine nissuna diligenza si lasciava indietro. I
generali Mifflin e Amstrong, l'uno e l'altro uomini
riputatissimi e di grandissimo seguito nella Pensilvania,
trascorrevano questa provincia, esortando i popoli a
pigliar le armi per correre alla difesa della città capitale
e della patria. Queste esortazioni, e l'imminente
pericolo partorirono i soliti effetti. Molti andavano
sotto le insegne, quantunque non con quella
prontezza che si desiderava. Ed acciocchè le genti stanziali
servissero come quasi di nodo, attorno al quale
venissero volentieri a congiungersi le bande paesane,
aveva Washington ordinato al generale Gates, che dall'esercito
canadese partendo colle migliori sue schiere
venisse ad accozzarsi rattamente con esso sulle sponde
della Delawara, lasciati però guardati i passi più forti
dalle milizie della Nuova-Inghilterra. Arrivava Gates
all'esercito pensilvanico il giorno venti di dicembre.
Similmente aveva fatto replicatamente gran pressa al
generale Lee, perchè, posti dall'un de' lati tutti gli
indugj, venisse a congiungersi colle restanti genti sulla
Delawara. Ma egli mal volentieri eseguiva i comandamenti
del capitano generale, ed andava ponendo
tempo in mezzo, ossiachè per ambizione amasse meglio
comandare ad un esercito separato, ossiachè credesse,
più opportuna cosa fosse il tenere i luoghi superiori e
<span class="pagenum"><a id="Page_330"></a>[330]</span>
montagnosi della Nuova-Cesarea per esser pronto in
tal modo ad avventarsi sul fianco destro dell'oste britannica.
In mezzo a questi suoi indugj gli sopravvenne
un caso, che lo ridusse ad una miserabile cattività, e
riempì di rammarico tutta l'America, la quale aveva posto
nel suo zelo, nell'ingegno e nella perizia delle cose
della guerra grandissima confidenza. Trovandosi egli in
un luogo detto Baskinbridge lontano a venti miglia dai
quartieri dei nemici, si credeva fuori di ogni pericolo,
e stava a mala guardia. Alloggiava un dì discosto molto
dal grosso delle sue genti con alcuni pochi soldati.
Il colonnello Harcourt, il quale co' suoi cavalleggieri
scorazzava la contrada, ebbe per mezzo di un Leale
avviso della cosa, ed a corsa si avviò al luogo, dove
tanto incautamente stanziava Lee. Arrivatovi sprovvedutamente,
si assicurò senza strepito delle sentinelle,
ed entrato a furia nella casa gli pose le mani
addosso, e lo arrestò. Fattolo poscia immantinente su
d'un veloce cavallo montare, colla medesima prestezza
e felicità lo condusse prigione nella Nuova-Jork. La
qual cosa conosciuta dagli Americani ne sentirono
somma molestia, mentre gl'Inglesi ne presero grandissimo
contento, i quali andavano vantandosi, aver
acquistato il palladio americano. Di questo fatto se
ne fecero grandi allegrezze in Inghilterra, e perfino
nella Corte, come se fosse stata vinta qualche gran
battaglia, o come se questo fosse più prospero avvenimento
dell'invasione stessa della Cesarea, e dell'acquistate
speranze di entrar di corto nella città di
Filadelfia. Nacque poi da questo accidente una molto
acerba contesa tra i generali delle due parti in rispetto
al modo, col quale esso generale Lee, e tutti
gli altri prigionieri di guerra dovessero esser trattati.
A' tempi di Gage non aveva mai questi voluto consentire
<span class="pagenum"><a id="Page_331"></a>[331]</span>
allo scambio dei prigionieri. Dal che ebbero
origine molte crudeltà dall'una parte, e dall'altra. Ma
quando Howe pigliò egli il generalato, o sia per la
natura sua, che più umana fosse di quella del suo
antecessore, o per le istruzioni, che intorno a ciò
avesse ricevuto dal governo, o sia veramente, che per
bella forza fosse indotto a ciò fare per la gran quantità
degl'Inglesi, che venuti erano in mano degli Americani,
era calato agli scambj, i quali avevano luogo
di quando in quando. Ma, preso Lee, non volle il generale
inglese far con questo a buona guerra, e lo
fe' confinare in una stretta prigione, nella quale era
molto diligentemente custodito, come se un prigioniero
di Stato fosse. Allegavasi dal canto suo, che
essendo Lee descritto come uffiziale negli eserciti inglesi
doveva disertore e traditore riputarsi. Nel che
è da sapersi, che Lee tirava prima la mezza paga come
uffiziale inglese; ma in sul bel principio della guerra
americana aveva chiesto la licenza, e rassegnato il grado
suo in Inghilterra, per potersi, come libero, agli stipendj
dell'America condurre. Ma o sia, che la rinunziazione
non fosse arrivata in tempo, o che nella mente
del governo, o dei generali inglesi più potesse l'odio
veramente grande, che concetto avevano contro di lui,
che l'uso delle polite nazioni, lo volevan credere e
trattare piuttosto come prigioniero di Stato, che di
guerra. Non avendo Washington in poter suo alcun
uffiziale inglese, che fosse constituito nel grado di Lee,
aveva fatto la proposta a Howe di scambiarlo con sei
uffiziali essiani; ed in caso la proposta accettata non
fosse, richiedevalo, fosse Lee trattato a quel modo,
che al suo grado si conveniva, e ch'era conforme non
solo all'uso delle civili nazioni, ma ancora a quello,
che gli Americani medesimi tenuto avevano verso gli
<span class="pagenum"><a id="Page_332"></a>[332]</span>
uffiziali inglesi prigionieri di guerra. L'Inglese ricusò.
Il congresso decretò, si rappigliasse; e che il luogotenente
colonnello Campbell con cinque uffiziali essiani
fossero incarcerati e trattati, come Lee. Ciò fu
eseguito. Ma i Massacciuttesi, trovandosi Campbell in
Boston, arrosero molto sulla risoluzione del congresso,
e lo confinarono in fondo di una prigione ad uso dei
malfattori, dove gli era usato un grandissimo rigore.
Washington non avrebbe voluto, si procedesse tant'oltre,
stantechè Lee era bensì imprigionato, ma non già
maltrattato. Temeva anche delle rappresaglie, essendo
più Americani in mano degl'Inglesi, che non di questi
in mano di quelli. Ne scrisse con parole molto gravi
al congresso. Ma egli stette alla dura, e non vi fu
modo, che Campbell e gli Essiani fossero liberati,
finchè non ebbe Howe consentito a tener Lee nel grado
di prigioniero di guerra.
</p>

<p>
In mezzo a queste altercazioni si sospendè il cambio
dei prigionieri. Quei che si trovavano nella Nuova-Jork
ebbero a provar ogni sorta di maltrattamento.
Eran essi rinchiusi nelle chiese, ed in altri luoghi
esposti a tutte le intemperie dell'aria. Non era
loro concesso cibo sufficiente, pane poco e pessimo,
companatico nissuno o non mangereccio. Gli ammalati
misti coi sani, l'immondizia incredibile, scherniti
dalle soldatesche, ed ancor più dai leali. Niuna specie
di conforto. Ne nacquero un tanfo intollerabile,
e malattie mortalissime. Meglio, che quindici centinaia
passarono di questa vita in poche settimane. Credevasi,
tanta crudeltà fosse a sciente per costringere
i prigionieri a pigliar soldo nell'esercito inglese. Il
che noi non ardiremmo affermare. Vero è bene, che
a ciò fare erano esortati instantemente dagli uffiziali
del Re. Ma ricusavano, preferendo una morte certa
<span class="pagenum"><a id="Page_333"></a>[333]</span>
all'abbandonamento della patria. Poco più accettevol
era la condizione degli uffiziali. Svaligiati prima e
spogliati dagli avari soldati, eran poi nella cattività
loro bersaglio ad ogni tristo. Alcuni furon tratti, feriti
come erano, e quasi nudi a dileggio di popolo
sulle carrette per le contrade della Nuova-Jork. Gli
chiamavano, in mezzo agli scherni ed alle imprecazioni
ribelli e traditori. Alcuni altri ebbero anche a
toccar del bastone, perchè si studiavano di procurare
qualche alleggiamento ai gregarj, i quali morivano
di fame e di morbo negl'infetti abituri. Si era Washington
doluto acerbamente coll'Howe, e fattogli
spessi e gravi richiami sull'inumano procedere verso
i prigionieri. Questi parte negava, parte si scusava,
parte incolpava. Ma che non fosse netto, il pruova
l'aver egli ricusato la proposta dell'Americano, acciò
permettesse, che un agente suo venisse a far dimora
nella Nuova-Jork, a fine di provvedere di ogni
bisognevole i cattivi. Da questo la nimistà fra i due
popoli diventava più intensa, e gli odj si rincappellavano.
In fine i sopravviventi furon liberati e mandati
allo scambio. Ma tal era la miserabil condizione
loro, che molti ne morirono per istrada, prima di
poter rivedere la patria, e ciò che tenevano più caro.
Nacquero quindi nuove altercazioni, e di molto agre
parole tra i due capitani generali, pretendendo l'Inglese,
che gli si restituissero i suoi cattivi anche a ragguaglio
dei morti, e negandolo l'Americano. In somma
da tutta questa bisogna dei prigionieri si può
comprendere, che nelle guerre cittadine gli amici diventano
peggio che nemici, e le nazioni più civili,
barbare. Ma gl'Inglesi vi ebbero di gran lunga maggior
colpa.
</p>

<p>
Tornando ora, donde partimmo, il generale Sullivan,
<span class="pagenum"><a id="Page_334"></a>[334]</span>
il quale, fatto cattivo Lee, era sottentrato nel
comando in luogo suo, obbediendo agli ordini di Washington,
traversata la Delawara a Filippoburgo, andò
a congiungersi con questo sul finir di dicembre, dimodochè
a quei dì montava la somma dell'esercito
americano a sette migliaia di soldati, od in quel torno.
Ma per altro la più parte compivano le ferme coll'anno,
e si temeva di breve la totale dissoluzione.
</p>

<p>
Mentre l'esercito inglese perseguitava le reliquie
dell'americano sulle terre della Nuova-Cesarea, e che,
varcata da queste a fatica la Delawara, a sì debil filo
si attenevano le speranze degli Americani, non si dimostrava
più benigna la fortuna loro sulle spiagge
dell'Isola di Rodi. Eran partiti a bordo d'un sufficiente
navilio l'ammiraglio Peter-Parker, ed il generale
Clinton con due brigate inglesi, e due d'Essiani
per andar sopra quella provincia, e sottrarla dall'obbedienza
della lega. Non aspettando gli Americani questo
assalto, non avevano le difese apprestate, e perciò
inabili al resistere si ritirarono, lasciandola affatto in
poter degl'Inglesi. La occuparon questi l'istesso dì,
che Washington varcò la Delawara. Fu questa una
grave perdita alla parte americana, sia per l'opportunità
dei luoghi, e sia perchè trovandosi in quelle acque
l'armatetta dell'Hopkins, e molti armatori che
avevan fatto gran danni alle navi inglesi, furon tutti
obbligati di ritirarsi a gran fretta su pel fiume della
Provvidenza, dove bloccati dal nemico furono messi
in silenzio, e stettero inutili gran tempo. Occuparono
anche gl'Inglesi le due isole vicine di Conanicut e
della Prudenza. Si ebbero due pezzi d'artiglieria. Furon
pochi i prigioni. Riuscì eziandio questa fazione
dell'Isola di Rodi di molta utilità alla parte degl'Inglesi;
poichè di quindi potevano travagliare le cose
<span class="pagenum"><a id="Page_335"></a>[335]</span>
del Massacciusset; e gli ajuti, i quali raccolti sotto
l'imperio del generale Lincoln dovevano da quest'ultima
provincia recarsi ad ingrossar l'esercito di Washington,
furon fatti soprastare, per tener a bada
Clinton, ed impedire che non perturbasse la quiete
di quella provincia. Lo stesso Connecticut era tenuto
in gelosia, e non potette inviare rinforzi alle genti,
che militavano sulla Delawara.
</p>

<p>
Gl'Inglesi medesimamente, per impedire che le colonie
meridionali non potessero mandar ajuti a quelle
di mezzo, nelle quali intendevano di far impeto, rinnovarono
nella state del presente anno coi leali e
coi selvaggi, che abitavano le parti superiori, le pratiche
per fargli correre a' danni della Giorgia, delle
Caroline e della Virginia. E quantunque i tentativi
fatti nei precedenti anni per mezzo dei regolatori e
degli sbanditi scozzesi avessero infelice fine avuto,
speravano i mandatarj inglesi presso le nazioni indiane,
e più di tutti lo Stuart, uomo audace ed operoso
molto, di poter coll'aiuto di queste ottenere un miglior
successo. Di esortazioni e di speciosi pretesti
eran maestri; d'oro e di presenti abbondavano. Spargevano,
che una grossa schiera d'Inglesi avrebbe sbarcato
nella Florida occidentale; che, traversato il territorio
degl'Indiani denominati Creek, Chickesaw e
Cherokee, e congiuntisi i guerrieri loro avrebbero corso
le Caroline e la Virginia; e che nell'istesso tempo
una numerosa armata, ed un grosso esercito avrebbero
dato gli assalti sulle coste. Stuart mandava attorno
fra i leali lettere circolari, invitandogli a venirsi
a porre sotto lo stendardo reale, il quale era
stato rizzato nelle contrade dei Cherokee; aggiungendo,
che menassero e portassero seco loro i cavalli, i bestiami
ed ogni sorta di vettovaglie, le quali sarebbero
<span class="pagenum"><a id="Page_336"></a>[336]</span>
loro a giusto prezzo pagate. I leali ricordevoli ancora
delle recenti sconfitte non fecero alcun motivo d'importanza.
Ma gl'Indiani mossi dalle parole e dai presenti,
siccome pure dalla probabilità della cosa, e dal
desiderio del sacco, accorrevano a stormo, e parevano
voler correre popolarmente contro le colonie. Le sei
tribù stesse, le quali fin allora se n'erano state religiosamente
di mezzo, incominciavano a muoversi,
e già avevano commesse le ostilità sui confini. I Creek
più avventati ruppero la guerra, e la esercitarono colla
solita barbarie. Ma avendo trovato, che i fatti non
corrispondevano alle parole, e che i soccorsi non comparivano,
si ristettero, e, dimandata la perdonanza,
venne loro di leggieri conceduta. E tanto furon essi,
o nella fede costanti, o delle parole inglesi diffidenti,
od in tal modo compresi dal timore, che quando
poco dopo i Cherokee gli richiedettero degli aiuti,
risposero secondo l'usanza di quelle genti, che s'eran
ben essi cavata quella spina dal piè, e che bene gliene
incoglieva loro. Ma i Cherokee non istettero a soprastare.
Assalirono con grandissimo furore le colonie,
commettendo danni e crudeltà collo scarpello e coi
mazzeri. Ammazzavano con eguale ferità, e coloro che
abili erano a portar le armi, e coloro ch'erano inabili,
i vecchi, le madri, ed i pargoletti loro indistintamente.
In ciò facevano a tanto maggior sicurtà,
ch'era comparsa a quel tempo l'armata di Peter-Parker
nelle acque di Charlestown. Ma quando questa
dopo l'infelice assalto dato al Forte Moultrie, abbandonò
le coste della Carolina, i Cherokee si trovarono
in grande stretta. Poichè, cessato il pericolo
dalla parte inglese sulle coste, le due Caroline e la
Virginia, intente tutte a opprimere questo male, mandarono
le genti loro contro i Barbari, che devastavano
<span class="pagenum"><a id="Page_337"></a>[337]</span>
la contrada. Queste genti non solo gli sconfissero
in varj affronti; ma, entrate nelle contrade loro,
tutto posero a ferro ed a fuoco, ardendo le abitazioni,
tagliando gli alberi, guastando le biade, e tutti
coloro ammazzando, che portato avevano, o tuttavia
portavano le armi. Questo fu un quasi totale sterminio
della nazione dei Cherokee. Quei, che sopravvissero,
parte si sottomisero a tutte le condizioni del
vincitore; e parte, venute meno le vettovaglie, si rifuggirono
collo Stuart medesimo, autor principale della
crudel guerra, e dell'eccidio loro, nella Florida occidentale,
dove il governo inglese gli mantenne del
pubblico. Cotal fine ebbe in quest'anno la guerra indiana,
nella quale si può osservare, che nissun gastigo
fu mai nè altrettanto severo, nè altrettanto meritato,
quanto questo, che provò la nazione dei Cherokee
messa su da uomini crudeli ed avari, i quali
tanto più avrebbero dovuto vergognarsi di dar luogo
a sì fatte enormità, in quanto che erano nati, cresciuti,
ed allevati sotto questo clemente cielo d'Europa.
</p>

<p>
Ma tempo è oggimai di ritornar a favellare delle
cose del Canadà, nel quale, non che posassero le armi,
con grandissima contenzione si adoperavano. Abbiam
noi nel precedente libro raccontato, come gli
Americani cacciati dall'armi britanniche, abbandonato
tutto il Canadà inferiore, e perfino Monreale e San
Giovanni, si erano ritratti a Crown-point, nel quale
luogo gl'Inglesi non avevano potuto seguitargli per
difetto delle navi necessarie non solo a traversar il
lago Champlain, ma anche a combatter quelle, che a
difesa loro avevano gli Americani apprestate. Ma tal
era l'importanza per la esecuzione dei disegni degli
Inglesi, che ottenessero essi la signoria dei laghi, che
Carleton stava tutto intento per apprestar il navilio.
<span class="pagenum"><a id="Page_338"></a>[338]</span>
Voleva, seguendo le istruzioni dei ministri, penetrare
per la via dei laghi sino al fiume del Nort, e quindi
recatosi ad Albania congiungersi e cooperare coll'esercito
della Nuova-Jork. Nel qual caso non era dubbio,
che trovandosi separate da un esercito molto
grosso e vittorioso le province della Nuova-Inghilterra
dalle altre, le cose americane si sarebbero in gravissimo
pericolo ritrovate. Quest'era il disegno, che da
lungo tempo aveva covato nelle teste inglesi, e del
quale tanto si dilettavano i ministri. Per verità la natura
stessa dei luoghi del Canadà sino alla Nuova-Jork
pareva dar favore a quest'impresa; conciossiachè,
cavatone quelle alture, che tra l'estremità superiore
del lago Giorgio e la sinistra sponda del fiume
del Nort si frappongono, le quali non sono spazio
maggiore di sedici miglia, tutto il tragitto dall'una
all'altra di quelle due province si può fare sulle navigabili
acque, prima pel San Lorenzo, poi pel Sorel,
e quindi, pel lago Champlain, e da questo pel
lago Giorgio, o pel Wood-creek sino alle terre di
mezzo, e finalmente pel fiume del Nort sino alla città
della Nuova-Jork. Siccome poi prevalevano grandemente
gl'Inglesi di navilio, che il Canadà stava a
lor divozione, che il capo principale della resistenza
era nelle province della Nuova-Inghilterra, e che le
vicinanze della Nuova-Jork erano molto acconce agli
assalti marittimi, così non si può negare, avesse questo
pensiero in se stesso molta ed utilità ed opportunità.
Ma la difficoltà dell'impresa di Carleton era
eguale all'importanza sua. Si aveva a construrre od
a ricomporre una flotta di trenta vascelli armati di
diversa grandezza, ed alti a portar le artiglierie, ed
al combattere; delle quali cose l'una e l'altra erano
malagevoli ad eseguirsi per la mancanza dei materiali.
<span class="pagenum"><a id="Page_339"></a>[339]</span>
Il trasporto poi in certi luoghi per terra, ed
il trar su pel ratti di Santa Teresa e di San Giovanni
trenta barconi lunghi, molte piatte da carico,
una gondola di trenta botti, con quattrocento altri
battelli, era opera che pareva non che malagevole
quasi impossibile. Ma i marinari inglesi per la perizia
ed audacia loro non se ne sgomentarono. I soldati
stessi gli secondavano, ed i paesani, fatti tralasciar
l'aratro e la marra, erano spinti per forza ad
entrare a parte della fatica. In ciò si affrettavano molto
i Capi inglesi per prevenir l'inverno, che già si avvicinava,
(queste cose si facevano nei mesi di luglio
d'agosto, e di settembre); conveniva varcare due lunghi
laghi; erano incerte le novelle sulle forze del nemico,
il quale stava riparato nelle Fortezze di Crown-point
e di Ticonderoga; avuta la vittoria per mezzo
delle navi più grosse sul lago Champlain, quelle forse
non avrebber potuto passare l'emissario tra il medesimo
ed il lago Giorgio, dove peraltro dovevano necessarie
essere. Superati finalmente tutti questi ostacoli,
rimaneva, che si traversassero le terre di mezzo,
selvose, paludose ed intricate per arrivare sulle
rive del fiume del Nort, e recarsi sino ad Albania,
nel quale luogo solo potevasi sperare di trovar riposo
e rinfrescamento di ogni cosa. Ma non si ristavano
gl'Inglesi a tante difficoltà. Pareva anzi, che a misura
di quelle crescesse l'animo loro, ed in questo era
eguale l'ardor dei soldati a quel dei capitani. Conoscevano
benissimo l'importanza della cosa, e che, se
avessero potuto arrivare ad Albania prima dell'inverno,
sarebbe stato la totale vittoria, ed il fine della
guerra. Nè non erano molto stimolali dai prosperi
successi ottenuti dall'esercito della Cesarea. Ardevano
di desiderio di aver parte ancor essi alla riuscita della
<span class="pagenum"><a id="Page_340"></a>[340]</span>
guerra; e temevano, se non si affrettassero, che quello
solo acquistasse la gloria di averla condotta a compimento.
Lavoravano adunque con grandissima contenzione.
Ma ciò nonostante, non potette esser terminata
l'opera loro, e la flotta pronta al navigare,
se non quando era già la stagione trascorsa sino al
mese d'ottobre. Era quella molto gagliarda, e tale,
che non mai su quei laghi si era la somigliante veduta,
e non sarebbe nemmeno stata da tenersi a vile
sui mari d'Europa. La Capitana, denominata l'Inflessibile,
portava 18 cannoni, che buttavano dodici libbre
di palla. Avevansi due grossi giunchi, uno di
quattordici e l'altro di dodici; un fodero molto largo
fornito di dodici cannoni con molti obici; ed una
gondola di sette. Seguivano venti battelli, ed alcuni
barconi lunghi armati di cannoni e di obici, con parecchie
altre barche ad uso di palischermi. Quest'erano
le navi atte a combattere. Ma abbondavano in
grandissima copia le passeggiere ad uso di trasportar
le vettovaglie, le bagaglie, le munizioni e le armi di
ogni sorta. Guidava tutta l'armata il capitano Pringle,
marinaro espertissimo; le ciurme erano pratiche
de' luoghi, numerose ed accese di grandissimo desiderio
della vittoria. I soldati poi da terra erano accampati
ne' vicini luoghi, pronti, vinte che fossero le
battaglie navali, ed avuta la signoria dei laghi, a
correre contro il nemico nelle battaglie terrestri. Tremila
soldati avevano gli alloggiamenti loro nell'Isola
delle Noci, ed altrettanti a San Giovanni; i rimanenti
parte sulle navi, e parte qua e là nelle vicine
guernigioni.
</p>

<p>
Contro tanti apparati facevano gli Americani gli
estremi sforzi loro. I generali Schuyler e Gates soprantendevano
il tutto. Arnold poi si trovava presente,
<span class="pagenum"><a id="Page_341"></a>[341]</span>
e con quel suo smisurato ardire spirava coraggio a
tutti. E siccome l'esito della guerra in queste parti
dipendeva in tutto dalla forza dell'armata, così niuna
diligenza tralasciavano gli Americani per ingagliardir
la loro, e di tutte le cose necessarie fornirla. In questo
però la cosa non riusciva all'aspettazione. Mancavan
loro i legnami, e quei pochi che potevano ottenere,
era d'uopo procacciare di lungi; nè la portata
delle artiglierie era eguale a gran pezza al bisogno.
Difettavasi ancora grandemente di marangoni, i quali,
i più, si erano ai porti verso la marina condotti,
dove molto faticavano nella costruzione dei legni da
andar in corso. Quindi è, che nonostanti l'assiduità
e la perseveranza, colle quali insistevano al lavoro
delle navi, la flotta non sommava che a quindici vascelli
di diversa grandezza, due giunchi, una corvetta,
una fusta, tre galee, ed otto gondole. Le più
grosse artiglierie, che si trovavano sul giunco principale,
buttavano solamente sei libbre di palla. E perchè
non mancasse al governo di questa armata un
capitano, il cui ardire fosse uguale alla difficoltà ed
al pericolo dell'impresa, le fu preposto Arnold. Doveva
questi quella chiarezza, che acquistato s'era nelle
battaglie terrestri, ora mantenere nelle navali. L'esercito
americano poi, il quale malgrado i molti ostacoli,
e specialmente il vajuolo, che l'aveva travagliato,
per l'industria e la diligenza dei capitani saliva
a otto o nove migliaia di soldati, alloggiava a
Ticonderoga, avendo però lasciato una grossa guardia
a Crown-point. Stando ogni cosa in pronto da ambe
le parti, Carleton impaziente della vittoria spingeva
avanti tutta l'armata verso Crown-point per incontrarvi
l'inimico. Già era giunto a mezzo il lago, senza
che avesse potuto discoprirlo, ed andava a suo viaggio
<span class="pagenum"><a id="Page_342"></a>[342]</span>
senz'alcun sospetto, quando tutto ad un tratto
apparve agli occhi degl'Inglesi l'armata americana, la
quale molto opportunamente s'era appiattata dietro
l'isola di Valicour, e chiudeva il passo per quel braccio
del San Lorenzo, che scorre tra quest'isola e la
sponda sinistra del fiume. A questa vista insperata
si commossero grandemente gli uni e gli altri; gli
Inglesi pel corso pericolo, gli Americani per la moltitudine
e la grossezza pelle navi nemiche, delle quali
alcune, cosa inudita su quei laghi, erano fornite di
tre alberi. Ne seguì immantinente una feroce battaglia.
Ma gl'Inglesi trovandosi sottovento non potevano
prevalersi di tutte le navi loro, dimodochè nè
l'Inflessibile, nè le altre più grosse potettero dar dentro.
Solo combattettero il giunco, il Carleton, ed i
battelli. Nel che diedero pruove di una perizia e di
un coraggio non ordinarj. Gli Americani dal canto
loro sostennero la battaglia con maraviglioso valore,
la quale durò per ben quattr'ore. Finalmente continuando
il vento a soffiar contro gl'Inglesi, e vedendo,
che costretti a combattere con una sola parte delle
forze contro tutta l'armata nemica non facevan frutto,
il capitano Pringle richiamò, facendosi già notte,
dalla battaglia i suoi, e pose le sue navi arringate
in faccia, e presso a quelle del nemico. Arse in questo
affronto il miglior giunco degli Americani, ed una
gondola andò a fondo. Trovavansi in grave pericolo,
e temevano una totale sconfitta, se in quel luogo stesso
aspettato avessero una seconda battaglia. Perciò si determinarono
ad andarsi a raccoppiare sotto le mura
di Crown-point, dove speravano, che l'artiglierie del
Forte avrebbero conguagliato la superiorità delle forze
nemiche. Parve, volesse la fortuna mostrarsi favorevole
a questo disegno di Arnold; e già le sue navi,
<span class="pagenum"><a id="Page_343"></a>[343]</span>
perduta la vista delle inglesi, navigavano velocemente
verso la nuova stazione; quando, diventato improvvisamente
il vento prospero alle inglesi, che le seguitavano,
queste sopraggiunsero loro addosso, prima
che arrivar potessero a Crown-point. Quivi si rinfrescò
con più rabbia di prima la battaglia, la quale
durò per ben due ore. Ma quelle navi americane,
ch'erano nell'antiguardo, cioè una galea e tre bastarde,
giovandosi dell'occasione, che le altre tenevano
a bada il nemico, dato alle vele, si ritirarono
a Ticonderoga. Rimanevano coll'Arnold due galere e
cinque gondole, che facevano una disperata difesa. In
questo mezzo la galea il Washington condotta dal brigadier
generale Waterburg, abbassata la tenda, si arrendè.
In tanto pericolo vedendosi Arnold al di sotto,
sia pel numero delle navi, sia per la quantità e la
portata delle artiglierie, e sia ancora, perchè alcuni
de' suoi non facevano quelle parti che dovevano, determinò
di cedere alla fortuna in guisa però, che nè
il suo navilio, nè i suoi soldati, nè i marinari non
venissero in poter del nemico. Adunque con eguale
destrezza che intrepidità mandò a traverso, e fe' arenare
sulla spiaggia la galea il Congresso, sopra la quale
ei si trovava. L'istesso fece delle cinque gondole. Ma
queste cose mandò ad effetto in modo, che le sue
genti ebbero tempo di sbarcare, e di ardere le navi,
avendo a ciò contrastato gl'Inglesi invano per causa
del vento, che soffiava da terra, e per la strettezza
del lago. Arnold fu l'ultimo ad arripare. Perciocchè
non volle abbandonar la sua nave, se non quando
già era in fiamme, e dopo d'aver tenuto sino all'ultimo
l'insegna inalberata. La qual cosa fu dagli Americani
tutti tenuta un'azione degna di un animo forte
e generoso. La rotta, quantunque grave, ricevuta dall'Arnold,
<span class="pagenum"><a id="Page_344"></a>[344]</span>
non solo non nocque alla sua prima fama
di guerriero valente ed animoso, ma gli acquistò di
vantaggio il nome di pratico e destro marinaro. Gli
Americani abbandonaron tostamente Crown-point, non
senza di averlo prima smantellato, arso e distrutto
tutte quelle cose che non potettero trasportare. Carleton
l'occupò, e venne fra breve a congiungersi con
esso lui il rimanente dell'esercito. Cotal fine ebbe
l'impresa, che per far piuttosto la sedia della guerra
nel paese degli inimici, che aspettare, fosse trasferita
nel proprio, tentarono gli Americani nel Canadà. Così
venne del tutto in poter degl'Inglesi il lago Champlain,
ed altro ostacolo non rimaneva loro a superare
per entrare nel lago Giorgio, se non la Fortezza
di Ticonderoga. Se Carleton avesse potuto spingersi
avanti, subito avuta la vittoria, ed in tal modo valersi
della confusione, in cui era sulle prime il nemico,
forse che si sarebbe senza molta difficoltà impadronito
di quella importante Fortezza. Ma un vento
da ostro, che soffiò per lo spazio di molti giorni,
glielo impedì. In questo frattempo vi si affortificavano
gli Americani con quella maggior diligenza, che
sapevano e potevano. I cannoni furon posti sui carretti,
nuovi bastioni furon construtti, ed i vecchi rassettati.
Questi si accerchiarono con fossi, e si palificarono.
Nuove genti si fecer venire in fretta per ingrossar
la guernigione, e seguendo gli ordini di Washington
si sgomberarono a luoghi più lontani i buoi
ed i cavalli, acciò non potessero gl'Inglesi con elli
vivere, e someggiare. Intanto non aveva tralasciato
Carleton di mandare frequenti masnade di speculatori
per le due rive del lago, e quando pel vento gli
fu permesso, anche alcune navi delle più sottili sino
nelle vicinanze di Ticonderoga, per ricavare, quali
<span class="pagenum"><a id="Page_345"></a>[345]</span>
fossero l'animo e le forze del nemico, e la condizione
della Fortezza. Ebbe in avviso, che questa era
fornitissima, e la guernigione piena di ardire. Considerò
pertanto, che la oppugnazione sarebbe stata lunga,
difficile e molto sanguinosa; e che, questo stante,
il benefizio che si poteva ottenere dall'acquisto della
Fortezza, non sarebbe uguale alla perdita. Essendo
già il verno grande, ed i tempi sinistri alla guerra,
non si poteva nè invernar senza pericolo sul lago
Giorgio pel difetto delle vettovaglie, e per la difficoltà
di tenere aperte le vie verso il Canadà, nè usar
la guerra con isperanza di buon successo nelle fredde
e deserte regioni, che questo lago dal fiume Hudson
dividono. Quindi è, che ei giudicò, che la presa di
Ticonderoga riuscirebbe in quella stagione pressochè
inutile; e giacchè si aveva la signorìa dei laghi, si
poteva ritornare sopra di questa molto presto al tempo
nuovo, senza esporre i soldati alle fatiche ed ai pericoli
di una guerra poco guerriabile in quei tempi
del più fitto inverno. Fatte adunque le sue consulte,
allentò il pensiero di assaltar quella Fortezza, e deliberò
di ritirare il suo esercito nei luoghi più bassi
verso Monreale, e così fece sull'entrar di novembre,
lasciando le sue prime scolte all'Isola delle Noci. Ma
prima di andarsene ebbe per la singolar cortesia ed
umanità dell'animo suo mandato alle case loro gli uffiziali
americani, che prigioni erano venuti nelle sue
mani, somministrando loro tutte quelle cose, delle
quali bisogno avevano. L'istessa generosità usò verso
i gregarj, i quali la più parte pressochè nudi essendo,
fe' rivestire, e fornir di tutto il bisognevole, avuta
però la fede dagli uni e dagli altri, non portassero
le armi contro i soldati del Re. Questo consiglio di
Carleton dell'esser ito a quartiere fu da parecchj biasimato
<span class="pagenum"><a id="Page_346"></a>[346]</span>
come timido, e pregiudiziale molto alla somma
della guerra. Imperciocchè, se si fosse già fin d'allora
impadronito di Ticonderoga, ed avesse fatto svernar
le sue genti nei vicini luoghi, avrebbe potuto
uscire a campo molto per tempo nella seguente primavera.
Nel qual caso non era da dubitare, che la
guerra avrebbe un tutto diverso fine avuto da quello
ch'ella ebbe in fatti. Ma il rendersi padrone di un
luogo per natura e per arte tanto forte, quanto era
veramente Ticonderoga, dipendeva al tutto dalla difesa,
che vi avrebbero fatto dentro gli Americani; e
certamente dal numero loro, dal valor dimostrato nei
precedenti combattimenti navali, e dalla fede, che
avevano grandissima nei Capi loro, dovevasi presumere,
che sarebbe stata e lunga ed ostinata. Senza
di che doveva pur molto importare la considerazione
delle vettovaglie e della comunicazione del Canadà.
Comunque ciò sia, questa ritirata del generale inglese,
e questa invernale sosta riuscirono di grandissimo
giovamento agli Americani. L'esercito che aveva militato
sotto il generale Lee, ebbe abilità di andarsi
a congiungere con quello di Washington sulle rive
della Delawara, ed una parte dello stesso esercito canadese
potette condursi sotto gli ordini di Gates al
medesimo destino.
</p>

<p>
In questo tempo stava la fortuna americana in sul
crollo della bilancia, ed il minimo caso sinistro avrebbe
bastato a farle avere il trabocco. Di questo più si
doveva temere, che sperar del contrario. Due grosse
province la Nuova-Jork e l'Isola di Rodi erano già
venute tutte intiere, siccome pure la più grande e la
miglior parte della Cesarea, in mano dell'esercito vincitore.
E sebbene le armi anch'esse vittoriose di Carleton
avessero arrestato il corso loro sotto le mura di
<span class="pagenum"><a id="Page_347"></a>[347]</span>
Ticonderoga, poca speranza si poteva avere, che, fatto
un nuovo sforzo nella primavera, non s'impadronissero
di questa Fortezza, ed arrivate sulle sponde del
fiume del Nort non si congiungessero coll'esercito
della Nuova-Jork. Nè potevasi ragionevolmente aspettare,
che Washington, inferiore di forze egli stesso
al suo avversario, fosse in condizione di poter rimandar
all'esercito canadese quelle genti, che per la
tregua nata sui laghi erano venute a trovarlo sulla
Delawara. L'esercito suo poi, quantunque, come abbiam
veduto, fosse stato ingrossato per alcuni aiuti,
non era però con quello del nemico a gran pezza da
paragonarsi nè pel numero, nè pell'ardire, nè per
la disciplina dei combattenti, nè per la quantità delle
provvisioni d'ogni maniera, nè per la qualità dell'armi.
Sottentrava poi anche quella peste dell'esercito
americano, vogliam dire il finir delle ferme dei soldati,
che minacciava una prossima e quasi totale dissoluzione.
Nè non dava molta molestia ai Capi il pensare
alla prontezza, colla quale i popoli delle province
sottomesse, e principalmente quelli della Nuova-Jork,
si apparecchiavano a mutar fede, e correvano ai
perdoni. Alcuni si arrolavano eziandio sotto le insegne
reali, e sembrava, volessero alla civil guerra inglese
arrogere la civil guerra americana. E siccome erano dati
loro i perdoni, e ricevuti in grazia, così temevasi, che
l'esempio loro avesse a riuscir pernizioso anche per le
altre province, e che si destassero dappertutto maligni
umori. Si sapeva, che in ciò si esercitava vivamente il
governatore Tryon, il quale a bella posta stato era nominato
Brigadier generale, e già aveva fatto grandissimi
frutti. Per lo contrario la bisogna dello arrolare andava
molto lenta dalla parte degli Americani; e di più
molti disertori assottigliavano di dì in dì l'esercito già
<span class="pagenum"><a id="Page_348"></a>[348]</span>
di per sè stesso tanto debole. A tutti questi mali augurj
si aggiungeva un altro peggiore, e questo era,
che i biglietti di credito incominciavano a scapitare;
e siccome quasi niun'altra sorgente d'entrata pubblica
si aveva fuori di questa, non osando il governo,
tuttavia troppo tenero in quei principj, por mano alle
tasse di moneta, e quando osato l'avesse, non potendo
tali tasse, se non accrescere il male, aumentando
il discredito dei biglietti, si temeva, che fosse
per mancar di breve quel nervo principale delle guerre,
la pecunia. Il gittar poi nuovi biglietti gli avrebbe
certamente fatti cadere in maggior bassanza. Eppure
astenersi dal gittarne, pei bisogni dello Stato ognor
crescenti, non potevano. Nè vi mancavan di quelli,
i quali non che gli ricevessero a perdita, non gli volevan
ricevere del tutto. Adunque un presente tempo
pericoloso, ed un futuro pericolosissimo si appresentava
alla mente degli Americani. Si temeva da tutti,
e si diceva da molti, che l'ora dello spegnimento
dell'independenza fosse vicina a quella del suo nascimento.
Parecchj ancora forte, ed apertamente biasimavano
il congresso per aver chiarito l'independenza,
ed in tal modo chiusa la via ad ogni onorevole
accordo. Perciocchè se prima della dichiarazione
si poteva compor con onore, dopo non si poteva se
non con vergogna, e senza che diventassero gli Americani
la favola del mondo.
</p>

<p>
In mezzo a tante e così gravi difficoltà il congresso
non si perdette d'animo, e deliberò di mostrare il
viso alla fortuna. Non che facesse vista di disperarsi,
maggior fiducia dimostrava; ed in tanta depressione
di cose nissun dubbio pareva, ammettesse sul finale
esito dell'impresa. Conosceva egli, che buono studio
vince rea fortuna. I membri suoi risguardando alla
<span class="pagenum"><a id="Page_349"></a>[349]</span>
gloria anteponevano la pericolosa guerra alla pericolosa
pace. E pel modo, col quale sostennero l'impeto
dell'avversa fortuna, allorquando parevano le
cose loro vicine all'ultima rovina, fecero sì, che il
nome loro dovesse fiorire per la lode singolare di
aver poste le fondamenta ad un nuovo Stato. Si maravigliavano
le genti per ogni dove a tanta costanza;
e se prima, allorquando i prosperevoli venti parevano
volere questa americana nave nel sicuro porto spinger
di breve, la sapienza dei piloti lodavan esse universalmente,
ora essendo la medesima da una feroce
burrasca sbattuta e quasi sommersa, l'ardire e la magnanimità
loro ed ammiravano grandemente, e con
efficacissime parole magnificavano. Cresceva in proporzione
negli animi europei le benevolenza verso gli
Americani, siccome l'odio contro l'Inghilterra, per
voler essa soggettare, ed ai termini della servitù ridurre
popoli sì generosi. Tanto o per ambizione si
dilettano gli uomini degli sforzi, che fanno i deboli
contro i potenti, o per commiserazione amano quelli,
che fanno gli uomini generosi contro l'avversa
fortuna. Quest'erano le americane afflizioni e virtù,
allorquando, depresse le cose della repubblica, non
appariva scintilla alcuna di lume propinquo.
</p>

<p>
Già raccontato abbiamo, quali siano state le risoluzioni
del congresso a fine d'ingrossar con nuove
leve l'esercito, e per allontanare il pericolo della brevità
delle ferme, siccome pure per far correre all'armi
le bande paesane. Intanto, come se presente non
fosse, o non incalzasse così vicino un possente nemico,
piacque al congresso di andar considerando alcuni
articoli di confederazione e di perpetua unione
tra gli Stati, acciocchè ognuno di questi venisse a
conoscere, e l'autorità propria al di dentro, ed i suoi
<span class="pagenum"><a id="Page_350"></a>[350]</span>
rispetti verso gli altri, e quali fossero nel capo della
lega, cioè nel congresso medesimo le facoltà a reggere
e governare il tutto. Furon essi articoli vinti
nella tornata del congresso dei quattro ottobre, ed
inviati spacciatamente per l'approvazione alle assemblee
di ciascun Stato. I principali erano i seguenti:
</p>

<p>
Che i tredici Stati si confederassero insieme sotto
il nome <i>degli Stati Uniti d'America</i>;
</p>

<p>
Che si obbligasser tutti, e ciascheduno alla comune
difesa, e per le libertà loro mantenere;
</p>

<p>
Che ad ogni Stato particolare fosse conservata la
facoltà di regolar le cose del suo governo interiore
in tutto ciò, che non fosse contrario agli articoli della
confederazione;
</p>

<p>
Che nissuno Stato particolare potesse nè mandare,
nè ricevere ambascierie, nè negoziare, nè far trattati,
nè romper la guerra (eccettuati i casi di repentino
assalto) con alcuno re, principe, o potentato qualsivoglia
senza il consentimento degli Stati Uniti;
</p>

<p>
Che nissuno, che tenesse o maestrato, o uffizio, o
commissione qualsivogliano dagli Stati Uniti, o da
qualcuno di essi, ricever potesse, nè presenti, nè paghe,
nè uffizj, nè titoli di niuna sorta da alcun re,
principe, o potentato forestiero;
</p>

<p>
Che non potesse niuna assemblea conferir titoli di
nobiltà;
</p>

<p>
Che nissuno Stato potesse fare alleanze, o trattati
qualsivogliano con un altro senza il consenso di
tutti;
</p>

<p>
Che ciascuno Stato particolare potesse sia in pace,
che in guerra quel numero di navi da guerra, o
di soldatesche tenere, e non più di quanto dall'assemblea
di tutti gli Stati stabilito fosse;
</p>

<p>
Che vi dovesse essere un tesoro generale ad uso
<span class="pagenum"><a id="Page_351"></a>[351]</span>
della lega da riempirsi dalle rate particolari di ciascuno
Stato, le quali determinar si dovessero all'avvenante
del numero degli abitatori di ogni età, sesso
ed ordine, eccettuati però gl'Indiani;
</p>

<p>
Che ogni anno il primo lunedì di novembre si convocasse
a Filadelfia un congresso generale dei deputati
di tutti gli Stati, al quale tutte quelle facoltà
concedute fossero, che ai reggitori supremi delle nazioni
si appartengono. E di tutte queste fu fatta una
diligente enumerazione;
</p>

<p>
Che gl'impiegati, che tirassero o stipendio, o salario,
o emolumenti di qualsivoglia natura si fossero,
avessero divieto dal congresso;
</p>

<p>
Che vi fosse un Consiglio di Stato composto di un
deputato per ciascuno Stato da eleggersi ogni anno
dai suoi colleghi dello Stato medesimo, e nel caso che
questi non si accordassero, dalla generale assemblea;
</p>

<p>
Che ciascuno Stato rendesse un solo suffragio;
</p>

<p>
Che il Consiglio di Stato avesse, e duranti le tornate,
ed a' tempi delle vacanze della generale assemblea,
la facoltà di governare gli affari generali della
lega, consistendo però sempre nei limiti prescritti
dalle leggi, e particolarmente dagli articoli della lega
medesima.
</p>

<p>
Fu lasciato luogo alla provincia del Canadà ad entrare
nella lega.
</p>

<p>
Poscia il congresso per confortar coloro, che sbigottiti
si erano al sinistro aspetto delle cose, e perchè
colla fortuna non si mutassero gli animi dei popoli,
mandò fuori un cartello, col quale, raccontato
prima la giustizia della causa loro, le lunghe ed inutili
supplicazioni, ed i crudeli procedimenti dei ministri,
la necessità della dichiarazione dell'independenza,
e l'universale consenso, col quale era stata
<span class="pagenum"><a id="Page_352"></a>[352]</span>
approvata, andò annoverando i prosperi successi, che
accompagnato avevano le armi americane nelle settentrionali
province, la cacciata di Boston, il ributtamento
di Charlestown, l'arrestamento a Ticonderoga,
l'abbondanza delle prede fatte sul mare, la copia
delle vettovaglie, e la speranza di poter presto fornir
l'esercito delle vestimenta, delle quali abbisognava.
Gli esortò quindi, e particolarmente i popoli della
Pensilvania, della Nuova-Cesarea, e dei vicini Stati,
stessero concordi e forti nel difendere la patria. Addusse,
che la presente condizione non era da niun
errore commesso dai Capi, o da difetto di valore nei
soldati da riconoscersi; ma bensì dalla brevità delle
condotte. Ricordava, che già i principi forestieri avevano
accomodato l'America di molte cose necessarie
all'uso della guerra, e che si aveva la certezza
di averne a ricevere più efficaci ajuti; che non mancassero
a sè stessi, e non permettessero, che la ricca
e popolosa città di Filadelfia venisse in poter del nemico;
che non lasciassero fuggir la occasione di opprimere
l'esercito di lui principale ora, che si trovava
lontano dalle navi, nelle quali la sua principal
forza consisteva. E quantunque la perdita di Filadelfia
non fosse per essere la perdita della causa,
tuttavia non permettessero, che il nemico ne trionfasse;
che lo raffrenassero; che lo arrestassero; che
convincessero gli amici dell'America, anche i più
lontani, che quivi fosse una mente sola, ed una sola
volontà per difendere contro uomini crudeli, ciò che
l'uomo ha, e dee tenere più caro; pensassero, che
si trattava di acquistar una perpetua quiete e sicurtà
agli Stati Uniti, ed a' loro nomi una gloria immortale;
durassero; serbassero sè medesimi a più prosperi
successi; risorgessero a miglior fortuna.
</p>

<p>
<span class="pagenum"><a id="Page_353"></a>[353]</span>
E perchè l'autorità della religione confortasse e
tenesse anch'essa in fede i popoli, determinarono, che
si dovesse dalle assemblee dei diversi Stati fermar un
dì di digiuno, di umiliazione, e di preghiera per impetrar
dalla clemenza dell'altissimo Dio prosperità
alle armi e felicità alla giusta causa americana.
</p>

<p>
Ma crescendo vieppiù il pericolo, ed avvicinandosi
il nemico alle rive della Delawara, il congresso a
ciò confortato dai generali Putnam e Mifflin deliberò
addì dodici decembre di allontanarsi da Filadelfia,
aggiornandosi al giorno venti dello stesso mese a
Baltimore nella Marilandia. Partito il congresso da
quella città gli abitatori entrarono in grandissimo
spavento, sia pel timore dell'esercito nemico, sia
anche per quello dei leali, che vi abbondavano; poichè
sebbene molti iti fossero per aver i perdoni a
trovar i commissarj inglesi, un più gran numero erano
rimasti, e si dubitava forse fossero per fare qualche
motivo pregiudiziale alla pubblica tranquillità; poichè
già avevano impedito coi clamori e colle minacce
loro, che non si fortificasse la città, come si era voluto
fare. Questi erano la maggior parte della generazione
dei Quaccheri. Washington era stato obbligato
a mandarvi una buona smannata di soldati
d'ordinanza sotto gli ordini del Lord Stirling, perchè
i fedeli confortassero, e frenassero gli avversi.
</p>

<p>
Assembratosi il congresso a Baltimore, considerato
l'imminente pericolo, e la necessità dell'autorità dittatoria,
decretò, che avendo la più intiera fede posta
nella saviezza, nel vigor della mente e nella rettitudine
del generale Washington; fosse questi investito
della più piena, ampia e compiuta facoltà di levare
e raccorre nel più speditivo ed efficace modo da qualcuno,
o da tutti gli Stati Uniti sedici battaglioni di
<span class="pagenum"><a id="Page_354"></a>[354]</span>
fanti in arrota a quei dal congresso già ordinati, e
di eleggerne gli uffiziali; di levare, fornire, compire
di uffiziali tremila cavalleggieri, tre reggimenti
d'artiglieri ed uno di ingegneri, e di stabilir loro
le paghe; di chiamar dagli Stati, e far marciar le
milizie; di far canove come e dove più giudicasse
conveniente; di dar le licenze, e far gli scambj a
tutti gli uffiziali sotto il grado di brigadier generale,
e di empir tutte le vacanze in qualunque parte dell'esercito;
di pigliare, ovunque ci fosse, e quantunque
gli abbisognasse per l'uso dell'esercito, mettendo
alle robe richieste un giusto prezzo, quando gli abitanti
di buon grado vender non le volessero; di far
por le mani addosso, e sostener tutti coloro, che i
biglietti di credito rifiutassero, od in qualunque modo
disaffezionati si mostrassero, mandando ai rispettivi
Stati, ai quali i sostenuti appartenessero, i nomi
loro, la natura delle offese, ed i testimonj da comprovarle.
Statuirono eziandio, che tali straordinarie
facoltà dovessero in Washington durare sino a sei
mesi, se però diversamente non determinasse il congresso.
In cotal modo i governatori dell'America mossi
da un estremo pericolo, e dalla virtù del capitano
generale in lui solo rimettettero tutto il pondo della
guerra. In tanta depressione delle cose loro, ed in mezzo
a tante calamità non si udì fra gli Americani alcuno,
che accennasse non che il sospetto del tradimento,
quello solamente di negligenza, o d'insufficienza
nei primi Capi dell'esercito, e principalmente nel Capitano
generale, nè venne meno quella fiducia, che
in lui grandissima collocato avevano. Esempio da notarsi
di temperanza e di modestia cittadina; imperciocchè
quel popolo non credeva sè stesso invincibile
per orgoglio, nè era sospettoso per ambizione. Quindi
<span class="pagenum"><a id="Page_355"></a>[355]</span>
è, che riconosceva le sconfitte dalla necessità delle
cose, e non dalle falte dei capitani; e per questa
costanza nell'avuta fede meritò di trovare, e trovò
in effetto capitani fedeli; mentrechè altri popoli, o
corrivi al sospettar della fede altrui, o facili al prestar
orecchi agli ambiziosi rapportatori, o impazienti
delle disgrazie, o intemperanti nella superbia, spesso
provarono con danno e pericolo loro, che chi non ha
fede in altrui, non la trova.
</p>

<p>
Perchè poi non potesse venir meno in tanto bisogno
la pecunia pubblica, il congresso applicò l'animo
al far un accatto di cinque milioni di dollari,
dei quali si pagasse ai prestatori un merito di quattro
per centinaio; e che la fede degli Stati Uniti
fosse impegnata al pagamento del capitale e degl'interessi;
quello sul finir di tre anni, e questi ogni
anno. Crearono a questo fine un uffizio di accattatori,
e vollero che questi avessero per sè un ottavo
per centinaio delle somme che ricevessero in accatto.
Poco poi non riempiendosi questo, se non a stento,
il merito del quattro per centinaio fu fatto salire
al sei.
</p>

<p>
Fecero anche col medesimo intento un lotto, nel
quale si metteva o dieci dollari, o venti, o trenta,
o quaranta per polizza. Questo lotto doveva, dedotti
i premj, gittare una somma di sette milioni e cinquecentomila
franchi, e qualche cosa più. I possessori
poi delle polizze beneficate potevano riceverne,
in premio sotto certe condizioni una polizza del camerlingo,
pagabile in moneta al fine di un certo spazio
di tempo, e coll'interesse aggiuntovi del quattro
per cento. Speravasi in tal modo, sia pel guadagno
del lotto, sia per l'accatto dei premj riscuotere una
buona somma di pecunia.
</p>

<p>
<span class="pagenum"><a id="Page_356"></a>[356]</span>
Queste cose si facevano altresì per ristorare il credito
dei biglietti coll'allontanare la necessità di gittarne
dei nuovi. Ma tutti questi rimedj in sì pericoloso
frangente, se non riuscivano vani del tutto, eran
però poco efficaci per ovviare a un sì gran male, come
quello si era dello scapitar dei biglietti di credito.
Si giudicò dunque necessario di venire a provvedimenti
più gagliardi. E siccome questa sfidanza dei biglietti
si manifestava principalmente nella Pensilvania,
così il congresso decretava, che la congregazione di
sicurezza di questa provincia fosse ricerca di fare le
più efficaci e pronte provvisioni per punir coloro, i
quali i biglietti ricusassero, e che il generale desse
assistenza, perchè le risoluzioni della congregazione
fossero recate ad effetto. La congregazione deliberò,
che chiunque ricusasse di ricevere i biglietti di credito
in pagamento, o soddisfazione di qualunque debito
o contratto, o in prezzo di qualsivoglia grascia o
merce, o di esse maggior prezzo domandasse in biglietti
che in moneta, dovesse considerarsi per la prima
volta, come un nemico della società, e perdesse
o la somma del credito, o la roba contrattata, le quali
ceder dovessero in proprietà del debitore, o del compratore.
Pagasse inoltre allo Stato una multa maggiore
o minore secondo il valore delle robe. Quelle
persone poi, che cadessero in fallo per la seconda
volta, oltre le mentovate pene avessero ad esser sbandite
e confinate là, dove, e come al Consiglio medesimo
più conveniente paresse. Stante poi che ad alcuni
di simili sfiduciati erano già state prima fatte
serrar le botteghe, e chiudere i traffichi, ed alcuni anche
stati erano banditi, così a quelli fu fatta abilità
di riaprire i traffichi, e questi furono ribanditi, sperandosi,
che per la ricordanza delle passate pene, e
<span class="pagenum"><a id="Page_357"></a>[357]</span>
pel timore delle nuove avessero ad astenersi da queste
pratiche tanto al credito pubblico, ed alla somma
delle cose pregiudiziali.
</p>

<p>
Poco tempo dopo il congresso, avendo conosciuto,
che l'autorità della congregazione di sicurezza di Pensilvania
non aveva bastato ad arrestar il corso dello
scapito in quella provincia, e vedendo, che questa peste
giva appiccandosi anche alle altre, volendo anche coll'autorità
sua dar maggior peso alle risoluzioni, che
ad allontanarla tendevano, stanziò, che chiunque in
qualsivoglia compra o vendita, o baratto stimasse l'oro
o l'argento coniati a maggior prezzo che i biglietti
di credito del congresso, fosse tenuto nemico alle libertà
degli Stati Uniti, ed il valsente perdesse della
moneta, o di quell'altra cosa qualsivoglia, la quale
fosse venuta in quella compra o vendita, od in quel
baratto, in cui quella differenza di valore fosse stata
fatta. Decretò ancora, che si facesse richiesta alle assemblee
provinciali, acciò rendessero i biglietti moneta
legale che non si potesse rifiutare nel pagamento
dei debiti sì pubblici, che privati; e che il rifiuto importasse
l'estinzione del debito. Le assemblee fecero
le provvisioni consentanee all'intendimento del congresso.
</p>

<p>
Il primo effetto di tutti questi provvedimenti fu,
che crebbe all'avvenante del discapito il prezzo di tutte
le robe, che si vendevano su pei mercati; ed invece
di diminuire, pareva crescesse lo scapito pel gran desiderio
che si dimostrava per impedirlo. L'altro si fu,
che i debitori si liberavano con una moneta scadente
verso i creditori; e sebbene in questo anno lo scapito
non fosse grande, potendosi aver cento dollari coniati
con centoquattro dollari in biglietti, il danno però fu
assai grave, e l'esempio perniziosissimo. Laonde per andare
<span class="pagenum"><a id="Page_358"></a>[358]</span>
all'incontro ad un male tanto grave, raccomandò
il congresso alle assemblee degli Stati, dessero la fede
loro per la redenzione dei biglietti gittati dal congresso,
sperandosi, che la mallevadoria di ciascuno
Stato particolare per la rata sua, al quale effettualmente
spettava la redenzione, aggiunta a quella del
congresso potesse procacciar maggior fidanza a questi
biglietti. Si pensò ancora, che conveniente fosse,
le medesime assemblee degli Stati ponessero senza più
indugiare quelle tasse, che meglio credessero potersi
per la condizione dei rispettivi popoli sopportare, e
con minore scomodo esser pagate. Ei promise loro,
che le somme in tal modo riscosse sarebbero a favore
di ciascuno Stato ricevute in credito dagli Stati
Uniti in quella rata del debito pubblico, ch'era stata
a ciascun di quelli sortita. Le assemblee fecero le risoluzioni
giusta i desiderj del congresso. Si vinse anche
in questo un altro accatto di due milioni di dollari.
Ma tutte queste provvisioni riuscivano di poco o di
nessun effetto per la strettezza delle cose presenti, per
l'incertezza dell'avvenire, per l'abbondanza dei biglietti
che già erano in corso, per la facilità che avevano
il congresso e gli Stati particolari, e per la necessità
che sovrastava loro di gittarne ogni dì de' nuovi.
</p>

<p>
Ma qualunque fosse per esser l'effetto che le narrate
risoluzioni del congresso dovessero operare, sia
per far genti, come per mantener il credito pubblico,
e ad ogni modo per arrestar il corso della vittoria
al nemico, conosceva esso benissimo, che se i principi
europei non ci mettevano le mani, ed all'America
non soccorrevano, non si poteva concepire speranza
di bene. Sapeva ancora ch'essi principi, e massimamente
quelli, dei quali siccome gagliardi sull'armi
marittime, si poteva più utile opera aspettare, e tra
<span class="pagenum"><a id="Page_359"></a>[359]</span>
i quali il Re di Francia teneva il primo luogo, erano
tutti, o per odio contro l'Inghilterra, o per la speranza
di vantaggi, volti a favor dell'America. Di questo,
oltre la propensione generale dei popoli, ne apparivano
manifestissimi segni. Le navi americane erano
ricevute nei porti francesi e spagnuoli sia in Europa
che nelle Antille, non solo come appartenenti ad una
nazione amica, ma veramente come se spettassero ad
una nazione affatto independente. Dal che ricevevano
i Francesi e gli Spagnuoli grandissimo benefizio; stantechè
incominciavano a godere i vantaggi di quel commercio
coll'America, il quale sin là stato era privato
e proprio della sola Inghilterra. Nè solo si contentavano
di accogliere nei porti amichevolmente gli Americani,
ma di più permettevano, che gli armatori pubblicamente
vi vendessero le prede, che avevano fatte
contro il commercio inglese, tanto in Europa che in
America. E poco o niun effetto avevano avute le rimostranze,
che i ministri britannici avevano indiritte
in questo proposito alle Corti di Versaglia e di Madrid.
Nè era nascoso, che ogni dì partivano dai porti
francesi navi cariche di munizioni da guerra alla volta
dell'America. Una cosa eziandio che gl'Inglesi non potevano
a patto nissuno tollerare, e della quale facevano
un grandissimo scalpore, questa si era, che nell'Antille
i Francesi non solo ricevevano nei porti loro
i corsari americani, le prede comperavano, e di ogni
cosa necessaria gli accomodavano; ma ancora non pochi
fra i Francesi medesimi, armato navi in corso,
e rizzatovi su lo stendardo americano, dopo di aver
dal congresso ricevute le commissioni, scorrazzavano
quei mari, e, fatte molte prede, il commercio inglese
manomettevano. Il che siccome il governo francese
non proibiva, forz'era concludere, che l'approvasse.
<span class="pagenum"><a id="Page_360"></a>[360]</span>
Si vedeva poi anche una generale inclinazione
in Francia in tutti gli ordini di persone, e massimamente
nei gentiluomini di chiaro nome per andarsi
a condurre ai soldi degli Stati Uniti; e già molti fra
i medesimi arrivati in America si erano acconci col
congresso, e fra gli altri il cavaliere Defermoy era
stato eletto brigadier generale negli eserciti americani;
ed il signor di Portail, uomo di chiaro ingegno e di
pronto valore, Capo degli ingegneri, dei quali avevano
gli Americani grandissimo difetto. Nè mai in
nissun'altra guerra i Francesi, i quali tanto si dilettano
nel romor dell'armi, si erano così disiosi dimostrati
di andar a mettersi sotto le insegne di un
potentato forestiero. La qual cosa, sebbene si possa
in parte attribuire alle opinioni, che a quei tempi
regnavano generalmente in Europa in fatto di materie
politiche, ciò non di meno si debbe massimamente
dalla conosciuta inclinazione del governo riconoscere.
Ella è anzi cosa molto probabile, che la Francia avrebbe
piuttosto, ch'ella non fece, rotta la guerra alla Gran-Brettagna,
se il Re francese fosse stato di meno mansueta
natura di quello, ch'egli era veramente. Nè non
davano molto sospetto all'Inghilterra, e molta speranza
agli Americani gli apparecchiamenti marittimi, che con
incredibil ardore si proseguivano nei porti della Francia
e della Spagna. Dimandavan ragione di sì grandi
apparati i ministri britannici, ai quali si rispondeva,
che si temeva, per una querela nata col Portogallo,
di vicina guerra con quel regno. Ed oltre a ciò, che
giacchè i mari erano gremiti di flotte inglesi e di corsari
americani; che non solo la guerra marittima si
esercitava con tanta rabbia da ambe le parti, ma che
tali eserciti erano stati mandati dall'Inghilterra nel
Nuovo Mondo, che mai somiglianti vi si eran veduti
<span class="pagenum"><a id="Page_361"></a>[361]</span>
ne' tempi andati, anche la Francia e la Spagna dovevan
farsi forti sull'armi per proteggere il commercio
loro, ed assicurare all'uopo le colonie. Aggiungevano,
ch'era ben da maravigliare, che coloro, i quali
non contenti all'aver messo in pronto col maggiore
sforzo loro tutte le nazionali forze, avevano anche
mandato in America un grosso esercito di mercenarj
forestieri, trovassero, che strana cosa fosse, che i vicini
loro anch'essi si preparassero alle difese contro
tutti quei casi che potrebbero avvenire. Queste escusazioni,
siccome non soddisfacevano al governo inglese,
così non toglievano nissuna speranza agli Americani,
i quali vedevano benissimo, che gli addotti
motivi non eran proporzionali di gran lunga alla grandezza
degli apparecchiamenti. Nè era dubbio, che siccome
il patto di famiglia stipulato nel 1761 tra il Re
Cristianissimo ed il Re Cattolico aveva dimostrato in
questi due Re l'intenzione di alleare e collegare tutta
la Casa dei Borboni contro l'Inghilterra per abbassare
la sua potenza, così questa querela americana ne dovesse
esser l'occasione. Questo era evidentemente lo scopo,
al quale tendevano gli straordinarj preparamenti della
Francia e della Spagna; e se in luogo di quei peritosi
dottori di legge, i quali allora reggevano i consiglj
britannici, l'animoso conte di Chatam, o qualche
altro che lo somigliasse, avesse in questo tempo
avuto la somma delle cose in mano, certo è, che l'Inghilterra
avrebbe fin d'allora intimato la guerra ai
Borboni; poichè si sa per pruova, che la fortuna è
amica agli audaci, e che questo mondo è di chi se
lo piglia. La Olanda poi, sebbene per non esser ella
Stato altrettanto guerreggevole, che la Francia e la
Spagna erano, non facesse preparamenti che potessero
dar sospetto, tuttavia, pel maggior desiderio del
<span class="pagenum"><a id="Page_362"></a>[362]</span>
guadagno in sul mercanteggiare, gli Olandesi abbondantemente
gli Americani fornivano di munizioni, di
armi, e di ogni altra cosa, che più sia alle guerre
necessaria. Tutti gli altri potentati dell'Europa più, o
meno del medesimo animo si dimostravano. Solo il
Portogallo, persistendo nell'alleanza, si manteneva
fedele all'Inghilterra, e non volle mai consentire, che
da' suoi si fornissero gli Americani delle cose appartenenti
alla guerra, nè si desse ricetto ne' suoi porti
ai corsari loro.
</p>

<p>
Il congresso adunque, considerate molto bene tutte
queste cose, e spinto dalla necessità, deliberò di usar
la presente occasione. E stante che tutta questa lega,
la quale contro l'Inghilterra si andava preparando,
aveva per fondamento principale, e quasi per anima
la Francia, così molto per tempo nell'anno 1776 aveva
mandato presso quel governo Silas Deane, acciò spiasse
meglio, quali fossero le intenzioni di lui verso l'America;
disponesse vieppiù gli animi a favor suo, ed
ottenessene intanto tutte quelle somministrazioni d'armi
e di munizioni, che meglio sapesse e potesse. Eseguì
egli molto diligentemente le sue commissioni, specialmente
in rispetto all'ultimo capo delle somministrazioni.
Non solo ottenne dagli uomini, o dalle compagnie
private, tra i quali merita particolar menzione
Carone di Beaumarchais, che con molto utile, e degli
Americani e suo, prestò in questo un'opera molto
eccellente, ogni sorta di armi e di munizioni, le quali
dalle navi americane apertamente, e dalle francesi di
nascosto erano portate in America; ma ancora trovò
modo di cavarne dalle armerìe regie. Ebbe principalmente
da queste quindicimila archibusi ad uso
delle fanterie, i quali avviò con gran diligenza in
America, dove furono molto opportuni. Usava ancora
<span class="pagenum"><a id="Page_363"></a>[363]</span>
di condurre agli stipendj dell'America quei gentiluomini
francesi, i quali di ciò si dimostravano vaghi;
ma in ciò con poca soddisfazione del congresso, il
quale non potette sovente star contento agli accordi
fatti dal Deane, nè qualche volta ancora alle persone.
</p>

<p>
Ma, chiarita la independenza, e diventando da un
altro canto le cose della guerra molto strette, aveva
il congresso giudicato, cosa conveniente fosse il mandar
uomini di maggior autorità, acciocchè rappresentando
questa solenne ambascierìa tutto l'aspetto della
repubblica rendessero al re Luigi testimonio di una
singolare affezione e reverenza. Facessero anche ogni
opera, perchè quello che non era che un semplice
desiderio, diventasse volontà efficace, e l'intenzione
si convertisse in atto. Per la qual cosa il congresso
nella sua tornata dei 26 settembre chiamò commissarj
alla Corte di Francia Franklin, Jefferson, e Deane,
uomini tutti di gran maneggio e di giudizio fino. Ma
essendosi scusato Jefferson, ebbe lo scambio in Arturo
Lee. Il mandato loro fu di continuar a far procaccio
di armi e di munizioni, di ottener licenza dal
governo di allestir a spese degli Stati Uniti nei porti
francesi alcune navi da guerra per correre addosso
alle proprietà inglesi; e finalmente di tenere con uffizj
ed offerte spesso sollecitato il governo di Francia,
acciò concludesse un trattato d'alleanza, del quale il
congresso aveva fatto una bozza, e rimessa ai commissarj.
Avevano anche nel mandato medesimo di operar
in modo, che la Francia accomodasse gli Stati
Uniti con un presto di dieci milioni di franchi; e
quando non se ne potessero ottenere altrettanti, se ne
avessero almeno sei, o finalmente al postutto quattro.
Sopra ogni cosa, procurassero, che la Francia riconoscesse
pubblicamente la independenza degli Stati
<span class="pagenum"><a id="Page_364"></a>[364]</span>
Uniti. E siccome sapeva il congresso, che quello che
teneva sospesi gli animi dei principi a non voler far
sì tosto questa riconoscenza, si era il timore, che gli
Americani gli abbandonassero ad un bel bisogno, ed
all'antica obbedienza ritornassero, così ordinò a' suoi
commissarj, facessero ogni opera per persuadere al
Re Cristianissimo, che gli Stati Uniti non erano mai
per ritornare sudditi al Re della Gran-Brettagna; e
che di niuna cosa, ch'egli per questa pia causa si
promettesse delle forze ed opera loro, non sarebbe
per ritrovarsi in alcun tempo ingannato; che mai non
avrebbero conceduto agl'Inglesi nissun traffico esclusivo,
o maggiori vantaggi, o privilegj di commercio,
che ai sudditi della Francia concessi non fossero.
Volle ancora, che offerissero ed ottenessero, che nel
caso di guerra tra la Francia e la Gran-Brettagna,
gli Stati Uniti e la Francia si obbligassero a dinunziarsi
vicendevolmente i negoziati tendenti alla pace,
i quali potrebbero nascere, acciocchè l'una parte e
l'altra potessero, quando il volessero, entrarvi. Sollecitassero
una nuova provvisione di venti o di trentamila
archibusi con una certa quantità di artiglierie
e gran copia di munizioni, da essere ogni cosa conviata
dalle navi francesi sino in America; il quale
convoglio però far si dovesse a spese degli Stati Uniti.
E per aggiungere negli animi francesi alle speranze
dei vantaggi da ritirarsi dall'unione con essi Stati
anche il timore dei danni da una nuova congiunzione
loro coll'Inghilterra, comandò il congresso a' suoi
mandatarj, artatamente andassero spargendo, che malgrado
la buona volontà degli Stati Uniti, non potevano
però essi colle sole forze loro resistere alla prepotente
forza della Gran-Brettagna lungo tempo; che
ci era pericolo, se abbandonati fossero a loro medesimi,
<span class="pagenum"><a id="Page_365"></a>[365]</span>
fossero per la necessità delle cose costretti a
cedere, e che per la conquista ottenesse il governo
britannico ciò, che la volontà loro non avrebbe mai
potuto consentire. Rispetto poi alla Spagna, a fine
di scemar il timore, ch'ella aveva della ribellione nelle
sue proprie colonie, l'assicurassero con quelle più efficaci
protestazioni, che migliori immaginar sapessero,
che mai in nissun caso avrebbero le colonie spagnuole
ricevuto dagli Stati Uniti molestia alcuna. Finalmente
stessero vigilanti per penetrare, se mai covasse qualche
nuovo trattato in Europa per inviar nuovi soldati
mercenari a danni dell'America. E quando tale
fosse il caso, si studiassero con ingegno di ottenere
dalla Corte di Francia, che s'intromettesse per istornare
un sì pernizioso disegno.
</p>

<p>
Avute tutte queste istruzioni partirono i mandatarj
americani. Arrivava Franklin addì 13 dicembre
a Nantes, e poco poi a Parigi. Da molto tempo non
era in questa città capitato un uomo, che più di questo
e venerando fosse, e venerato, o si consideri l'età
sua, che già era oltre i settant'anni trascorsa; o l'eccellenza
dell'ingegno, o la vastità della dottrina, o
la fama della virtù. Nè medesimamente di lunga pezza
era stata tra gli uomini francesi, naturalmente molto
avidi di novità, tant'aspettazione, come in questi dì.
Pareva, che di altro non si parlasse fra di loro, di
altro non si scrivesse, ad altro forse non si pensasse,
che a questa medesima causa americana, la quale
tutti universalmente lodavano ed ammiravano. Giunto
adunque l'inviato americano, se i popoli lo riguardassero,
se con ogni curiosità le parole, gli atti e le
opinioni ne spiassero, non è da domandare. Nè si
potrebbe negare, che non abbia molto acconciamente
quella via seguita, che alla condizione della sua patria,
<span class="pagenum"><a id="Page_366"></a>[366]</span>
ed alla sua propria ottimamente si convenivano;
Si dimostrava egli, ed in ogni luogo si appresentava
come un cittadino d'un'infelice patria agli estremi
casi ridotta dalla britannica crudeltà. Con quelle canute
chiome, ed in quell'età ormai caduca, venuto
essere a traverso un mare smisurato a raccomandare
la causa di lei a coloro, che soccorrer la potevano.
Non mai sì pietosa opera, come questa, essersi offerta
a compire alla generosità francese; esser la Francia
l'avvocata dei miseri, la difenditrice dei perseguitati,
la protettrice degli oppressi; quella guerra essere per
la parte britannica crudele; quel sangue sparso dagli
Americani innocente; sperar essi nel patrocinio del
Re ritrovare alcun rifugio alla loro misera e travagliata
fortuna, e potersi un dì ridurre a vita tranquilla e
sicura. Si ritraeva poscia alla villa di Passy, posta
presso le porte di Parigi, dove pareva, deplorasse in
quel secesso i duri casi dell'America. Si spargeva la
voce, se a caso o a studio non saprei, che il governo
inglese aombrasse per la vicinanza di lui, ed al
francese domandasse, lo facesse allontanare. Quindi
nacque fra i popoli quella compassione, che si ha di
satura verso la virtù perseguitata. Tutti perciò lo guardavano
con maggior curiosità; e ne' suoi passeggi, dove
gli facevan l'accompagnatura molti fra i suoi paesani
stati prima o manomessi crudelmente, o proscritti
dal governo britannico, siccome pure nelle brigate sì
pubbliche che private, e nelle adunanze delle accademie
dei dotti, dove interveniva spesso, si facevano
le affoltate per vederlo. Su pei canti si vedevano i
ritratti di Franklin, dipintovi con aspetto venerabile,
e con vestito, come si suol fare, anzi un po' strano,
che no. Viveva poi a Passy con una certa semplicità,
che molto ritraeva da quella degli antichi filosofi; ed
<span class="pagenum"><a id="Page_367"></a>[367]</span>
i suoi arguti motti, e le gravi sentenze facevan sì,
che molti a Socrate lo somigliassero. Così il nome di
Franklin era in bocca di tutti; e la moda, che sì
spesso aggira i cervelli francesi anche nelle cose più
leggieri, s'era questa fiata volta ad un oggetto molto
grave, e degno d'osservanza. Ma egli intanto, contento
all'aver guadagnata l'attenzione, ed eccitata
verso la patria sua la compassione di quegli spiriti
parigini cotanto gentili e ben creati, a questo non
si ristette; che anzi con eccellente industria, e con
molta segretezza andava presso i ministri, dai quali
era udito con allegra fronte, avanzando la causa dei
suoi mandatori. Nel che faceva grandissimi frutti, e
si speravano dalla Francia di breve pubblici ed efficaci
ajuti.
</p>

<p>
Ma in questo mezzo, essendosi la fortuna tanto
contraria dimostrata nella Nuova-Jork, e nella Cesarea
agli Americani, trovandosi le cose loro di tal maniera
afflitte, che non che altro l'istessa città capitale della
lega portava grandissimo pericolo di cader in mano
del vincitore, temette il congresso, che tosto che le
infelici novelle fossero pervenute in Francia, si raffreddassero
le pratiche già incominciate coi governi
francese e spagnuolo da' suoi delegati; e che questi
governi dubitando della prossima rovina dell'America,
e della costanza degli Americani, non si ritraessero.
Per la qual cosa deliberò di fare alla Francia
ed alla Spagna nuove e più gagliarde protestazioni
tendenti a far credere, di voler ad ogni rischio nella
intrapresa via continuare, ed a far loro più grassi
partiti, quando a favor suo si discoprissero. Scrisse
ai suoi delegati, assicurassero di nuovo quei governi,
che gli Americani s'erano fermi a voler mantenere
ad ogni evento la independenza. Comandò loro, ponessero
<span class="pagenum"><a id="Page_368"></a>[368]</span>
ogni studio, perchè la Francia si discoprisse
ad ogni modo contro la Gran-Brettagna con assaltar
l'Elettorato d'Hannover, o quell'altra parte dei dominj
britannici, che più opportuna sarebbe creduta
sia in Europa, che nell'Indie orientali od occidentali.
E per questo ottenere più facilmente, facessero
certo il Re Cristianissimo, che in caso, che Sua Maestà
denunziasse la guerra alla Gran-Brettagna, congiungerebbero
gli Stati Uniti le forze loro colle sue
per conquistar le isole di Terra-Nuova e del Capo-Brettone,
e che, ottenuto l'intento, si escluderebbero
per sempre dalle pescagioni del merluzzo su per
quelle spiagge i sudditi del Re britannico, e quei di
qualunque altra nazione, dimodochè solo gli Americani
ed i Francesi avrebbero il diritto di esercitar
quelle pescagioni; che il Re Cristianissimo possedesse
in piena proprietà la metà dell'isola di Terra-Nuova,
purchè egli fornisse all'uopo gli Stati Uniti del necessario
navilio per soggettar la provincia della Nuova-Scozia;
e che questa medesima provincia coll'isola
del Capo-Brettone, e la rimanente parte della Terra-Nuova
fossero ridotte sotto l'imperio della repubblica.
Quando poi le mentovate offerte non bastassero
a persuader la Francia alla guerra, proponessero
di più, che gli Stati Uniti erano pronti a consentire,
che tutte quelle isole inglesi dell'Indie occidentali,
le quali nel corso della guerra conquistate fossero
dalle forze unite della Francia e dell'America, cadessero
in assoluta proprietà del Re Cristianissimo;
e che a questo fine avrebbero essi somministrato le
provvisioni a proprie spese, e sino al valsente di due
milioni di dollari, come pure sei fregate allestite e
fornite di tutto punto, e pronte a mettere in mare.
Che avrebbero in somma tutta quella assistenza data
<span class="pagenum"><a id="Page_369"></a>[369]</span>
in queste spedizioni, che a buoni e fedeli alleati meglio
si convenissero. Che finalmente avrebbero stipulato,
che tutto il traffico, che si sarebbe fatto all'avvenire
tra gli Stati Uniti e le Antille, sarebbe
esercitato dalle navi dei sudditi di Sua Maestà Cristianissima
e degli Stati Uniti. L'animo poi del Re
Cattolico volevano si tentasse con promettergli, caso
dinunziasse la guerra alla Gran-Brettagna, di aiutarlo
a ridurre in sua potestà la città ed il porto di Pensacola.
Gli si proponesse ancora di concludere cogli
Stati Uniti un trattato di alleanza e di commercio
somigliante a quello, che al Re Cristianissimo era stato
proposto. Aggiunsero all'uno ed all'altro Re, che
quando fosse vero, come già n'eran pervenute le novelle,
che il Re portoghese avesse con insulto da' suoi
porti cacciato, o confiscato i vascelli americani, e
quando ciò fosse cosa grata alla Francia ed alla Spagna,
avrebbero gli Stati Uniti a quel Re intimato la
guerra.
</p>

<p>
Nè qui si ristettero in questa bisogna i pensieri
del congresso. Mandarono commissarj alle Corti di
Vienna, di Prussia e di Toscana, nelle quali non si
vedevano male disposizioni verso l'America, anzi molti
segni d'istimare la salvezza della repubblica. Volle,
che que' sovrani fossero accertati della determinazione
degli Stati Uniti a voler persistere nell'independenza.
Gli piacque ancora, che questi commissarj usassero
ogni studio loro, perchè le sopraddette Corti, ma
specialmente l'Imperatore di Germania, ed il Re di
Prussia s'intromettessero, perchè non fossero mandati
a' danni dell'America altri soldati mercenarj tedeschi
o russi. Ebbero anche in mandato di proporre
alla Corte di Berlino un trattato di amicizia e di commercio,
<span class="pagenum"><a id="Page_370"></a>[370]</span>
quando ciò non dispiacesse ai Re, Cristianissimo
e Cattolico.
</p>

<p>
Queste furono le risoluzioni prese dal congresso in
fortificazione dello Stato in tanto pericolo delle cose
sue. Nel che si vede, ch'ei trattava colla medesima
costanza i negoziati co' principi e niente più pigramente
provvedeva alle cose, che appartengono all'esercizio
della guerra. Non solo ei non fece alcuna vista
di voler abbandonar il proposito dell'independenza,
o di calare a qualche accordo coll'Inghilterra,
ma neanco nissuna proposizione, od offerta fece ai
principi forestieri, la quale dimostrasse la disperazione,
o si sconvenisse ad uno Stato ottimamente constituito,
forte ed independente. Per verità alcuni membri
del congresso posero in questa occorrenza certi
partiti, che minor costanza e fiducia dinotarono. Conciossiacosachè
taluno fosse diventato fautore, che si
facesse abilità ai commissarj presso la Corte di Francia,
offerissero di trasferire, a favor di questa tutto
quel monopolio di commercio, di cui aveva goduto
l'Inghilterra; altri, che le si proponesse il monopolio
d'alcuni capi di commercio, ed altri ancora una lega
offensiva e difensiva. Ma vinse la fortuna della repubblica,
la quale l'aveva a migliori condizioni destinata;
e tutte queste proposte, contraddicendo la più sana
e la miglior parte dei membri del congresso, non si
ottennero. Nissuno non vedeva, che se accettate si
fossero, avrebbero, mostrando disperazion delle cose,
un tutto contrario effetto partorito a quello, che gli
autori loro ne aspettavano. Perciocchè la Francia aveva
ben altri e più forti motivi, che questi non erano,
per romper la guerra alla Gran-Brettagna, i quali
avrebbero bastato per indurla a pigliar tal partito,
<span class="pagenum"><a id="Page_371"></a>[371]</span>
solo che gli Americani si dimostrassero costanti nel
proponimento loro, e con forti animi, e con ogni
sforzo la guerra esercitassero.
</p>

<p>
Queste instruzioni del congresso inviate a' suoi commissarj
furono per via intraprese dagl'Inglesi, i quali
le fecero pubblicare. Del che non si mostrò malcontento
il congresso. Perciocchè non dubitava, che il
dimostrare con tanta efficacia, che continuasse in tutti
la medesima prontezza a non voler tornare sotto l'obbedienza
britannica, mentre la fortuna loro era condotta
a tanto bassamento, convincesse coloro fra i
principi europei, i quali lo sceveramento dell'Impero
britannico desideravano, ch'era tempo, che si discoprissero,
acciocchè quello, a che gli Americani non
volevano consentire, l'inferiorità delle forze loro e
la conquista non se lo facessero.
</p>

<p>
Ma qualunque fossero la costanza del congresso, o
l'opportunità delle sue proposte ai principi forestieri,
poco si poteva sperare, che in tanto pericolo delle cose
sue acconsentissero questi al venire a parte, abborrendo
ciascuno dal prender briga di ripescar coloro
che sommergono. Certo poco profittan le parole, quando
elleno non sono dalle buone armi, e dal favor
della fortuna accompagnate. E così deboli erano le
speranze, alle quali si atteneva sul finire del presente
anno il destino dell'America, che si doveva ragionevolmente
credere, che due o tre notti fredde, che si
fossero messe, fatto gelar le acque della Delawara,
avrebbero posta in mano degl'Inglesi, senza che gli
Americani opporvi si potessero a patto nissuno, la
città capitale di tutta la lega. E quando questa gelata
contro il solito della stagione non avesse avuto
luogo, la più gran parte del già sì debole esercito
di Washington si sarebbe risoluta pel finir delle ferme
<span class="pagenum"><a id="Page_372"></a>[372]</span>
nell'uscir dell'anno. Nè si poteva credere, che in
tanta avversità nuovi soldati venissero a pigliare il
luogo di quelli, che se ne andavano. In questo stato
di cose altro non si poteva aspettare, che un soggettamento
senza ostacolo delle province più aperte, e
che, ritiratisi i miseri avanzi dell'esercito americano
ai luoghi più forti, nelle selve e nelle montagne inaccessibili,
nascesse una guerra guerriata, la quale nulla
potrebbe importare alla somma dell'impresa. Ma Washington
non si disperava; e prima che, o il gelicidio
sopraggiungesse, o finissero le ferme dei soldati,
volle con audace e ben ponderato consiglio far nuova
pruova della fortuna della repubblica, con affrontar
un nemico vittorioso e forte, il quale a tutt'altro pensava
fuori che a questo. Del che debbono i posteri
suoi avergliene una eternal riconoscenza; imperciocchè
da questa improvvisa fazione cambiossi ad un
tratto, e fuori di ogni aspettazione la condizion della
guerra, ed incominciò la vittoria ad inclinare alle
parti americane. Aveva egli osservato, che Howe, o
fosse per procurare a' suoi soldati alloggiamenti più
comodi in quell'aspra stagione, o per impedire,
come si credette, il reclutar degli Americani, o che
giudicasse in modo la guerra vinta, ed i nemici inabili
a qualunque sforzo, aveva troppo distese le ali
del suo esercito, occupando tutta la provincia della
Nuova-Cesarea, e la riva sinistra della Delawara da
Trenton sino a Burlington. Aveva le sue stanze a
Trenton il colonnello Ralle, valoroso capitano di Essiani
colla sua brigata di fanti, ed alcuni pochi cavalleggieri
inglesi, e cinquanta stracorridori, che sommavano
in tutto a quattordici o quindici centinaia di
soldati. Alloggiava più sotto a poche miglia a Bordenton
il colonnello Donop con un'altra brigata di
<span class="pagenum"><a id="Page_373"></a>[373]</span>
Essiani; ed ancor più in giù, distante a venti miglia
di Filadelfia, aveva i suoi quartieri un'altra schiera di
Essiani e d'Inglesi. Gli uni e gli altri stavano a mala
guardia, sia perchè conoscevano, esser il nemico non
che debole, quasi affatto distrutto, sia perchè per le
passate rotte lo tenevano molto imbelle, e come spogliato
d'ogni onore della milizia. Il rimanente esercito
si era fermato in luoghi più lontani, e principalmente
a Princetown, a Brunswich e ad Ambuosa.
Washington, considerata bene la larghezza degli alloggiamenti
del nemico, entrò in isperanza di potere
con un improvviso assalto opprimere quelle bande,
le quali erano più vicine al fiume, e sì dall'altre lontane,
che non avrebbero potuto essere soccorse a tempo.
Perchè poi l'assalto procedesse con ordine, e partorisse
maggior frutto, distinse tutto il suo esercito,
il quale per la più parte consisteva nelle cerne della
Pensilvania e della Virginia, in tre schiere, la prima
delle quali, ch'era la principale, dovesse varcar il
fiume a Mackenky's-ferry circa nove miglia sopra
Trenton. Questa doveva guidar egli stesso, accompagnato
dai generali Sullivan e Greene, ed aveva seco
alcuni pezzi di artiglierie da campo. S'intendeva, ch'ella
facesse impelo contro Trenton. La seconda, che
obbediva agli ordini del generale Irwin, doveva traversar
a Trenton-ferry un miglio circa sotto il borgo
di questo nome, ed arrivata sulla sinistra del fiume
impadronirsi spacciatamente del ponte posto sul rio
di Trenton, e ciò per impedire che il nemico, rotto
che fosse a Trenton dalla schiera di Washington, non
potesse per questa strada trovare il suo scampo. La
terza, ch'era posta sotto i comandamenti del generale
Cadwallader, doveva traghettare a Bristol per andar
a pigliar il posto di Burlington. La notte di Natale
<span class="pagenum"><a id="Page_374"></a>[374]</span>
fu destinata alla fazione. Preso, come si è detto, modo
ad assalir il nemico, procedevano gli Americani
con mirabile silenzio ed ordine verso la Delawara.
Dicevasi ai soldati per tener fermi gli animi loro, e
deliberati al combattere, stessero obbedienti agli ordini,
e nell'animo forti; si levassero dal viso le macchie
dell'Isola-Lunga, della Nuova-Jork e della Cesarea;
si poneva loro davanti la necessità, la gloria,
le magnifiche spoglie della vittoria; avvisassero, che
quella notte fatale doveva il destino della patria definire.
S'infiammavano d'ardentissimo desiderio della
vittoria. Giugnevano tutto e tre le schiere sull'imbrunire
sopra la sponda del fiume. Aveva sperato
Washington di poterlo passare, e trasportar sull'altra
riva le artiglierie, prima che fosse fatto mezza notte,
e perciò aver tempo di sopraggiungere sullo spuntar
dell'alba, e sorprendere il nemico a Trenton. Ma essendo
il freddo molto aspro, il fiume si trovò sì fattamente
ingombrato di grossi diacci, che non si potette
por piede e sbarcar le armi sull'altra sponda
prima delle quattro della mattina. Passato il fiume,
la schiera si divideva in due bande, delle quali la
prima voltasi a diritta s'incamminava a Trenton per
la via più bassa, che corre a riva la riviera; e l'altra
condotta dallo stesso Washington camminava per la
via superiore, o sia per la strada di Penington. E siccome
la distanza per a Trenton per queste due strade
era ad un di presso eguale, si credette, potessero
l'una e l'altra banda arrivarvi nel medesimo punto.
Fu imposto loro, venissero tostamente, ed a prima
giunta alle mani, e, messe in fuga le prime scolte,
corressero senza frappor tempo in mezzo contro il
grosso del nemico a Trenton, acciocchè non avesse
questi comodità di apparecchiarsi all'assalto. Facevano
<span class="pagenum"><a id="Page_375"></a>[375]</span>
ogni diligenza per arrivare prima del dì. Ma
erano molto ritardati da un grosso nevazìo, e da una
pioggia grandinosa, che rendevano anche le vie molto
sdrucciolose. Arrivavano alle otto l'una e l'altra banda.
Malgrado tanti Impedimenti, e l'ora già tarda,
non ebbero gli Essiani del Ralle alcun avviso dell'approssimarsi
del nemico. Gli Americani adunque
venuti sopra alla non pensata, fatto impeto nelle scolte,
le mettevano in rotta. Ralle mandava in soccorso
il suo reggimento, acciocchè, ricevuta la prima impressione,
gli ritardasse, finchè il grosso avesse tempo
di ordinarsi alle difese. Ma la fuga dei primi sbaragliava
anche gli ordini dei secondi, e gli uni e gli
altri si ritiravano a rotta al principale alloggiamento.
Il capitano tedesco, ordinati a molta fretta i suoi,
gli traeva fuori per dar la carica al nemico in luogo
aperto. Ma ferito mortalmente nel primo assalto, e
affoltandosi gli Americani con molta furia, i lanzi si
voltarono in fuga, lasciando sul campo sei pezzi di
minute artiglierie. Si attentaron essi di scantonarsela difilatamente
per la via di Princetown. Ma, accortosi
Washington del disegno, fatte marciare rattamente
alcune compagnie, che da fronte gli assalissero, gl'intraprese.
Accerchiati in tal modo da ogni parte i
tre reggimenti dei lanzi di Ralle, di Anspach e di
Knyphausen furon costretti a por giù le armi, e ad
arrendersi a prigionieri di guerra. Alcuni pochi, massimamente
cavalleggieri, stracorridori, ed altri fanti
più spediti, in somma quasi cinquecento soldati, trovarono
modo di scampare per la via di sotto, che
conduce a Bordenton. Un altro numero di Essiani,
i quali erano quella mattina usciti alla busca, e lontani
dal campo, udito il remore, e poscia la rotta
dei compagni, se ne fuggirono a Princetown. Aveva
<span class="pagenum"><a id="Page_376"></a>[376]</span>
bene il generale Irwin fatto ogni sforzo per passare
il fiume al tempo prescritto, e poter quindi cooperare
per la parte sua al compimento di tutto il disegno.
Ma tanto si erano in questa parte del fiume
accumulati i ghiacci, che la passata ne fu del tutto
impossibile. E perciò questa parte di Essiani ebbero
la via libera per ricoverarsi in salvo a Bordenton.
L'istesso incontro ebbero i tentativi fatti dal generale
Cadwallader per valicar più sotto, ed andar a pigliare
il posto di Burlington, come n'era stato il pensiero.
Perchè dopo di aver trasferito sulla sinistra riva una
parte delle sue fanterie, non si trovò modo a portar
oltre le artiglierie; e perciò inabili a far frutto alcuno,
e trovandosi in pericolo, furon di nuovo fatte
venire sulla diritta. Così una parte sola del disegno
del capitano del congresso ebbe l'esito che si aspettava.
Ma da quello che si ottenne, si può argomentare,
che, se non correva in quella notte il verno sì
aspro, e tutte avessero la esecuzione loro avuta, tutte
le bande regie, che si trovavano nelle vicinanze del
fiume sarebbero state attorniate e prese. Pochi fra gli
Essiani furono morti o feriti, non più di trenta o
quaranta. Ma i prigionieri sommarono a prima giunta
a meglio di novecento; poi, raccolti quei che si erano
nascosti per le case, a meglio di un migliaio. Ottenuto
questo prospero successo, Washington si ristette,
non volendo perdere per imprudenza quel frutto, che
con tanta discrezione aveva acquistato. La forza delle
sue genti non era tale, che potesse resistere a quelle,
che in poco d'ora avrebbero i capitani inglesi potuto
raccorre. Conciossiachè una grossa banda di fanti leggieri
aveva le sue stanze a Princetown, Terra distante
a poche miglia da Trenton; alla quale avrebbero
potuto facilmente congiungersi la brigata di Donop,
<span class="pagenum"><a id="Page_377"></a>[377]</span>
ed altri battaglioni, che avevano gli alloggiamenti nei
circonvicini luoghi. Perciò abbandonato Trenton, e
conducendo seco a man salva i prigionieri, le conquistate
armi e le bandiere, si ritrasse sulla destra
riva del fiume.
</p>

<p>
I Capi americani si deliberarono di usare in ogni
modo la opportunità della vittoria a fine di spirar
coraggio e maggior caldezza agli animi de' sbigottiti
popoli. Perciò fecero marciare a guisa di trionfo i
soldati cattivi, le armi e le insegne conquistate per
le vie di Filadelfia. Ciò nonostante, tanto era spaventoso
ai popoli d'America il nome di questi Tedeschi,
che molti si eran dati a credere nel momento
stesso, in cui andavano i vinti a processione per la
città, che questo fosse un inganno dei Capi per aggirargli;
stimando, fosse impossibil cosa, che i lanzi
fossero stati superati dai soldati americani. Degl'Inglesi
non temevano altrettanto; perchè gli conoscevano;
ma di questi forestieri assai, siccome l'uomo
suol più temere delle cose ignote; e poi la lingua loro
strana, le maniere affatto nuove, gli abiti diversi generavano
lo spavento. Ma quando si accorsero, esser
vera la cosa, non si potrebbe con parole descrivere,
quanto si rallegrassero a sì insperato accidente, e si
confortassero quei popoli; e siccome prima gli stimavan
da più, così ora gli tenevan da meno degl'Inglesi.
E brevemente da quest'affare di Trenton cominciò
a variarsi la condizione delle cose, sicchè quei,
che quasi disperati erano, diventassero confidentissimi.
Nè minor maraviglia provarono gl'Inglesi a così
subito ardimento, ed a questi nuovi rigogli di un nemico,
il quale credevano vinto e disfatto. Non potevano
restar capaci, come una gente, che nell'arte
della guerra era tenuta fra le prime, fosse stata obbligata
<span class="pagenum"><a id="Page_378"></a>[378]</span>
a cedere ad una milizia raunaticcia, male armata,
e peggio disciplinata. Quindi, come si fa nelle
disgrazie, i rimproveri, le accuse ed i sospetti erano
frequenti; che il generale inglese avesse ordinato i
quartieri del suo esercito troppo larghi; che Ralle mal
si fosse consigliato, trovandosi più debole, a lasciar
l'alloggiamento, ed uscir alla carica; che fossero stati
a sì mala guardia; e che invece di star alle poste iti
fossero scorrazzando a saccomanno. Comunque ciò sia,
ogni cosa in moto nell'esercito britannico. Donop,
udite le novelle, temendo di sè, e de' suoi, si ritirò
più che di passo per la via d'Ambuosa, ed andò a
congiungersi col generale Leslie a Princetown; ed il
generale Grant, il quale con il grosso dell'esercito
stanziava a Brunswick, si condusse pur esso ad accozzarsi
colla vanguardia a Princetown. Il conte di
Cornwallis medesimo, il quale si trovava alla Nuova-Jork
in procinto di far vela per l'Inghilterra, sentito
l'impensato accidente, se ne tornò speditamente
nella Nuova-Cesarea.
</p>

<p>
Ma intanto gli Americani, ripreso ardire, correvano
all'insegne, e l'esercito di Washington si trovò
talmente ingrossato, ch'egli alzò l'animo a maggiori
pensieri, e credette poter tentare qualche cosa sulle
rive della Nuova-Cesarea. Perciò ordinò a Cadwallader,
che, valicato il fiume, andasse a pigliar un posto
forte dall'altra parte, dimodochè però procedendo con
molta cautela, evitasse i casi improvvisi. Mifflin con
un grosso polso di bande pensilvanesi s'era accostato
al generale Irwin, e l'uno e l'altro passarono il fiume.
Poco poi seguitò Washington medesimo, e si fece
la massa di tutte le genti a Trenton. Quivi le genti
della Nuova-Inghilterra, compiute le ferme, se ne volevano
andare; ma colle preghiere, e con un caposoldo
<span class="pagenum"><a id="Page_379"></a>[379]</span>
di dieci dollari ciascuno, i più furon fatti rimanere.
Il nemico, che si era fatto forte a Princetown,
deliberò di non perder tempo, e di andar ad
assalire Washington ne' suoi alloggiamenti di Trenton,
prima ch'ei ricevesse nuovi rinforzi, e forse anche
sapendo e sperando, che pel finir delle ferme si sarebbe
una parte del suo esercito sbandata.
</p>

<p>
<span class="sidenote">1777</span>
</p>

<p>
Adunque il dì due gennaio Cornwallis marciava
coll'antiguardo sopra Trenton, dove arrivò verso le
quattro della mattina. Il retroguardo si trovava a Maidenhead,
Terra posta a mezzo cammino tra Princetown
e Trenton. Altri reggimenti erano sulle mosse
da Brunswick per andar a rinforzare l'esercito principale.
Washington, trovandosi il nemico sì grosso e
sì vicino, ritirava i suoi alloggiamenti sull'opposta
riva del rio di Trenton, che chiamano anche Assumpink,
dove, occupato e guardato bene il ponte, attendeva
a fortificarsi. Gl'Inglesi si attentavano di passare
in varj luoghi; ma sempre invano, trovandosi
tutti i guadi ottimamente custoditi. Si diè mano dall'una
parte e dall'altra al trar delle artiglierie, sebbene
con poco frutto, stando forti gli Americani nel
loro vallo; il che durò sino alla seguente notte. Cornwallis
aspettava i rinforzi per andar all'assalto all'indomani;
ma l'Americano non intendeva di tirar
un sì gran dado. Da un altro canto il ripassare la
Delawara, ch'era allora più che mai fosse ingombra
di ghiacci, ed avendo sì vicino e sì gagliardo il nemico,
era impresa troppo piena di pericolo, perchè
tentar si potesse. Perciò si trovava di nuovo in grandissima
difficoltà. In questo stato di cose fece Washington
una molto audace risoluzione, e questa si
fu, poichè si era condotto tanto innanzi, che senza
manifesto pericolo non poteva tornar indietro, di abbandonar
<span class="pagenum"><a id="Page_380"></a>[380]</span>
ad un tratto le rive della Delawara, e di
portar la guerra nel cuore stesso della Nuova-Cesarea.
Avvisossi, che Cornwallis, siccome pareva più verosimile,
dubitando di esser tagliato fuori dalla provincia
della Nuova-Jork, e temendo forte per le canove,
che abbondantemente ad uso di tutto l'esercito
britannico s'eran fornite in Brunswick, si sarebbe
anch'esso allontanato dal fiume, ed in tal caso la
città di Filadelfia sarebbe preservata, una gran parte
della Nuova-Cesarea ricuperata, e la guerra da difensiva
cambiata in offensiva; il che avrebbe dato
nuovo animo all'universale dei popoli. Ovvero, persistendo
l'Inglese nel suo disegno, si sarebbe recato
al di là del fiume, ed impadronitosi di Filadelfia. Ma,
qualunque avessero ad essere gli effetti di questo sinistro
avvenimento, sarebbe stato sempre miglior consiglio
il perder Filadelfia, conservando intiero l'esercito,
che il perder ad un tratto e quella, e questo.
Fatta la deliberazione, la quale fu approvata da una
Dieta di tutti i capitani dell'oste, si pose tosto mente
a mandarla ad effetto. S'inviaron gl'impedimenti più
sotto a Burlington; e quando fu alta ora, cioè un'ora
della mattina, non buzzicandosi i nemici, gli Americani
riaccesi i fuochi nel campo loro, lasciate le
guardie al ponte ed ai guadi, perchè secondo il solito
facessero la ronda, e battessero le strade, si difilarono
con eguale, e silenzio, e rattezza, passando
per la via più lunga di Allenstown per isbrigarsi dal
rio, e schifar l'incontro del nemico a Maidenhead,
verso Princetown. S'eran posati quella notte in questa
Terra tre reggimenti inglesi, due dei quali già s'erano
inviati a levata del sole per alla volta di Maidenhead.
Sopraggiungevano in questo mentre gli Americani,
e gli assalivano con molta vigorìa. Gl'Inglesi
<span class="pagenum"><a id="Page_381"></a>[381]</span>
si difendevano con gran valore, dimodochè le milizie
americane, le quali erano andate le prime all'assalto,
si volgevano in fuga, e si ritiravano disordinate.
In questa prima affrontata fu ferito mortalmente
il generale Mercer, mentre faceva ogni sforzo per rannodar
i suoi. Ma Washington, veduta la rotta della
vanguardia, e conoscendo ottimamente, che la perdita
della giornata sarebbe stata la totale rovina dei
suoi, si spinse avanti colla sua schiera composta di
quelle genti, che avevano avuta la vittoria di Trenton,
e rinfrescò la battaglia. Sopraffatti i due reggimenti
inglesi dal numero e dalla furia del nemico,
furon separati l'uno dall'altro, e si trovarono in grandissimo
pericolo. Il colonnello Mawhood, che ne guidava
uno, dopo d'aver sostenuto con maraviglioso
ardire per un pezzo il durissimo assalto, fatto un
grande sforzo, e puntando colle baionette ferocemente,
si aprì la via per mezzo gli ordini delle schiere nemiche,
e si ritirò a salvamento a Maidenhead. L'altro,
che era la retroguardia, sostenuta lunga pezza
la carica, non potendo aprirsi la via verso Maidenhead,
ritornò per la via di Hillsborough a Brunswick.
Un terzo, che si trovava tuttavia a Princetown, si
ritirò anch'esso, dopo un leggier conflitto, di gran
passo a Brunswick. Morirono in questo fatto degl'Inglesi
da cento, e circa trecento furon fatti prigionieri.
Dal canto degli Americani pochi meno morirono. Ma
tra questi il generale Mercer, lodato ed esperto capitano
della Virginia, lasciò grandissimo desiderio di sè
nell'animo di tutti, e principalmente in quello di
Washington, il quale lo riputava molto, e teneva caro.
Dopo il combattimento gli Americani fecero la mossa
a Princetown.
</p>

<p>
A levata del dì, accortosi Cornwallis, che gli Americani
<span class="pagenum"><a id="Page_382"></a>[382]</span>
avevano abbandonato il campo di Trenton, e
conosciuto tostamente, qual fosse il disegno loro,
levatosi anch'esso dal suo si avviò molto tostamente
verso Brunswick, temendo delle bagaglie e munizioni
che ammassate vi erano. Arrivò alla coda dell'esercito
americano a Princetown. Washington si trovava
di nuovo in grave pericolo. I suoi soldati erano aggravati
dal sonno, non avendo dormito le due notti
precedenti, ed oltreacciò stanchi dalle fatiche, afflitti
dalla fame, pressochè nudi in quella sì aspra stagione.
Aveva alle spalle un nemico, che lo perseguitava,
possente di numero, fresco dal riposo, abbondante
di tutte le cose. In tal condizione, non che
potesse sperare di continuar ad offendere, doveva recarsi
a gran ventura, se potesse a luoghi forti e sicuri
ritirarsi. Per il che, lasciata la Terra di Princetown,
s'incamminò rattamente verso le parti superiori
e montagnose della Cesarea; e per ritardare
il nemico ebbe rotti i ponti sul fiume Millstone, che
corre tra Princetown e Brunswick. Quindi, valicato
il fiume più grosso detto il Rariton, andava a porre
gli alloggiamenti a Pluckemin, dove le sue genti si
riconfortarono dalle sofferte fatiche e dai corsi pericoli.
Ma trovandosi molto debole, ed assottigliandosi
il suo esercito ogni dì di vantaggio pel numero
degli ammalati e degli andantisi, deliberò di accamparsi
più in su in un luogo più sicuro. Perchè, dopo
che ebbe per la necessità delle cose tentato colle precedenti
fazioni la fortuna, gli piaceva il procedere
sicuramente, e l'uscire il meno che potesse dalla potestà
di sè medesimo. Si ritirò a Morristown nell'alta
Cesarea. Cornwallis, non credendo di poter seguitar
il nemico con frutto su per quelle balze, si avviò a
Brunswick, dove trovò il generale Matthews, che aveva
<span class="pagenum"><a id="Page_383"></a>[383]</span>
avuto una gran battisoffiola, e già aveva incominciato
a sgomberar le bagaglie e le munizioni. Ma Washington,
ricevuti alcuni racimoli di nuove fanterie, e riconfortati
i suoi, fra breve uscì di nuovo alla campagna
correndo tutto il paese sino al fiume Rariton;
che anzi, valicato questo, ed entrato nella contea di
Essex, s'impadronì delle Terre di Newarck, di Elisabetta,
e perfino di Woodbridge, di maniera, che
ei signoreggiava tutta la costa della Cesarea, che guarda
l'Isola degli Stati. E seppe così bene, e tanto acconciamente
pigliar i posti, ed affortificargli, che i
regj non ebbero ardire di tentare di sloggiarnelo. In
cotal modo l'esercito britannico, il quale aveva corso
vittoriosamente tutta la Cesarea sino alla Delawara,
e ridotto in così imminente pericolo la città stessa
di Filadelfia, si trovava ora ristretto nei soli due posti
di Brunswick, e di Ambuosa, i quali eziandio per
la sola via del mare potevano colla Nuova-Jork aver
comunicazione. Così da un esercito presso che ridotto
allo stremo fu salvata Filadelfia, preservata la Pensilvania,
ricuperata la Cesarea quasi tutta, ed il suo
avversario vittorioso e potente in istretti termini confinato;
e non che osasse offendere, ridotto alla necessità
del difendersi.
</p>

<p>
Tutte queste sì inaspettate fazioni acquistarono grandissima
riputazione al capitano del congresso, e tutte
le nazioni, non che l'americana, furono soprapprese
da non poca maraviglia. Ognuno lodava la prudenza,
la costanza e l'ardimento del generale Washington.
Tutti lo chiamavano il salvatore della sua patria; tutti
lo pareggiavano coi più riputati capitani dell'antichità,
e specialmente col nome di Fabio americano
lo distinguevano. Era egli nelle bocche di tutti gli
uomini, e nelle penne degl'ingegni più elevati. I maggiori
<span class="pagenum"><a id="Page_384"></a>[384]</span>
personaggi di Europa fecero con esso lui ogni
uffizio di lode e di congratulazione. Così non mancarono
al generale americano nè una insigne causa
da difendere, nè l'occasione di acquistar gloria, nè
l'ingegno per usarla, nè la fama che lo esaltasse, nè
tutta una generazione d'uomini atta e molto ben inclinata
a celebrarlo.
</p>

<p>
Il congresso poi, preso maggior confidenza in lui,
ed avendo veduto, che per opera sua già s'era risvegliata
la fortuna della repubblica, decretò, che nelle
consultazioni fatte nelle Diete militari non foss'egli
obbligato alla pluralità dei voti, nè al parere degli
uffiziali generali, coi quali opportuna cosa credesse
il consigliarsi. Volle anzi, che in ogni caso seguisse
quei consigli, che di per sè conoscesse, poter ritornare
a maggior benefizio dell'impresa. Ritornò il congresso
a Filadelfia, intendendo di vieppiù riconfortare
i popoli.
</p>

<p>
Le cose intanto continuarono nel medesimo stato
tutto l'inverno, e la maggior parte della primavera.
Seguivano però spesse scaramucce tra le due parti,
le quali altro effetto non partorivano, che quello di
tribolare ed istancar l'esercito britannico, e di dar
nuovo coraggio agli Americani. Erano, siccome abbiam
detto, le genti del Re ristrette nelle due Terre
di Brunswick e di Ambuosa, donde poco s'ardivano
di saltar fuori, e non potevano non che buscare alla
scapestrata, foraggiare senza pericolo. Perchè non solo
la gente assoldata di Washington, ma gli abitatori
stessi della Cesarea a grandissima rabbia commossi
dalle enormità commesse, principalmente dagli Essiani,
e parte anche dagl'Inglesi, prese le armi, saltavan
fuori dalle case loro e dai luoghi opportuni alle
insidie, e le bande scorrazzanti con subiti assalti opprimevano.
<span class="pagenum"><a id="Page_385"></a>[385]</span>
Quei, che non potevano portar le armi,
facevan l'uffizio di spie, di maniera, che appena, i
regj incominciato avessero una mossa, i repubblicani
n'erano informati, e si apparecchiavano a sturbarla.
Questo tanto cambiamento nell'animo dei Cesariani,
i quali, subito dopo le fazioni della Nuova-Jork, dimostrati
si erano favorevoli alle armi del Re, debbesi
alla barbara ferità, colla quale i soldati del Re
la guerra esercitavano, intieramente riputare. Si levò
in America un romor universale contro le crudeltà,
gli ammazzamenti, i ratti, le rapine del distruggitore
esercito; le quali se convien credere, siano state esagerate,
forza è pur confessare, siano state la gran
parte vere. Questi Essiani naturalmente feroci, per
niente avvisantisi nè di umanità, nè di non umanità,
nissun modo conoscendo, che violento non fosse, nè
altra sorta di guerra, che quella di ridur tosto col
maggior possibil danno sì pubblico che privato il nemico
a divozione, non mettevano nissun freno alle
voglie loro, nè nissun fine alle devastazioni. Fu scritto
da alcuni, che fosse nata tra questa gente zotica una
opinione, che quelle terre che in America conquistassero,
avessero a diventar loro proprie, e perciò riputassero
i possessori di queste, come naturali nemici
loro, che bisognasse spegnere ad ogni modo. Ma
che trovandosi poscia ingannati della opinione loro,
venissero in sul saccheggiare ed abbottinare a guerra
rotta le cose mobili. E si disse ancora, che questi
uomini trauzeschi con tanta ingordigia in ciò si adoperassero,
che finalmente ne diventasser sì ingombri
di preda, che fossero male atti alle fazioni militari.
Questo desiderio del predare accrescevano vieppiù gli
Americani cogl'improperj contro gli Essiani. Avvezzi
alla libertà detestavano, ed abborrivano quest'imbestiati
<span class="pagenum"><a id="Page_386"></a>[386]</span>
mercenarj, i quali non contenti, dicevano, di
sopportare il dispotismo in casa loro, si facevano ancora
per pochi denari gl'istromenti della tirannide
in casa altrui, venivano a tramescolarsi in una domestica
querela, dove non avevano interesse di sorta
alcuna; che avevan lasciate le case loro nel vecchio
mondo per venir a far beccheria nel nuovo di un
popolo innocente e generoso, il quale non aveva fatto
loro ingiuria alcuna; che anzi aveva ricevuto in luogo
di asilo, e confortato ospitalmente una moltitudine
degli antenati loro, che fuggivano una tirannide simile
a quella, che ora vorrebbon essi nell'America
stabilire. A queste parole i Tedeschi si accanivano
vieppiù, e dimostravan coi fatti la rabbia loro. Era
un aspetto terribilissimo e crudelissimo a vedere quella
campagna fertilissima abbruciata e danneggiata in ogni
suo bene. Amici e nemici, repubblicani e reali, tutti
erano vittime di tanto furore. Sverginate le donzelle,
svergognate le spose nelle case, e sotto gli occhi dei
padri e dei mariti loro. Molte fuggivano spaventate
nelle selve. Ma nemmen là potevan trovare rifugio
contro la bestiale lussuria dei barbari imperversati,
che con ogni diligenza le ricercavano. Le case arse
o distrutte, i bestiami o rapiti, o uccisi; ogni cosa
disterminata. Il generale essiano de Heister non che
comportasse tant'enormità a' suoi soldati, dava loro
la briglia in sul collo; ed il generale inglese avrebbe
voluto, ma non poteva frenarle. Erano questi Essiani
altrettanto numerosi, quanto gl'Inglesi medesimi, e
non si volevan disgustare. Quindi questa peste pel
malo esempio, e per l'impunità si appiccò alle genti
britanniche, sicchè facevano a gara colle tedesche nel
rubare, rapire, violare, ardere, e guastare. La Nuova-Cesarea
ne fu sperperata in fondo. L'America fu
<span class="pagenum"><a id="Page_387"></a>[387]</span>
riempita di querele, e la fama di tante ingiurie si
sparse per tutta l'Europa con gran carico dell'Inghilterra.
I popoli si raccapricciarono; particolarmente
i Francesi mansueti di natura, nemici agl'Inglesi,
favorevoli agli Americani. Dappertutto si diceva, essere
rinati in America per opera del governo inglese
il gotico furore e la settentrionale barbarie. Ma tanta
immanità ritornò in capo, e riuscì ancor più pregiudiziale
agli autori, che non ai sofferitori. Gli amici
in America diventaron nemici, ed i nemici di maggior
odio e desiderio di vendetta si riempirono. I popoli
correvano all'armi più unitamente, e più volonterosamente
per cacciar dalle terre loro, come dicevano,
quegli efferati ladroni. Così l'enormità dell'esercito
del Re egual danno, e forse maggiore arrecarono
alla causa britannica, che non le armi stesse
di Washington e le risoluzioni del congresso.
</p>

<p>
Ma questa smania del far suo quello d'altrui aveva
anche contaminato l'esercito americano. Mandavansi
a ruba le case, e le proprietà dei miseri Cesariani
sotto pretesto, che fossero leali. Soldati ed uffiziali
in questa brutta usanza si esercitavano. Così gli saccheggiavano
gli Essiani e gl'Inglesi, allegando, fossero
ribelli; gli depredavano gli Americani affermando,
fossero leali. Sì oltre procedette la cosa, che Washington,
al quale queste cose infinitamente cuocevano,
fu costretto per raffrenare l'insolenza de' suoi
e temperare un tanto furore, a pubblicar un bando,
le più severe pene minacciando ai commettitori di
tante mostruosità.
</p>

<p>
In questo mezzo i leali facevano vista di voler far
novità nelle Contee di Sommerset, e Worcester in su
quel della Marilandia, ed in quella di Sussex nello
Stato della Delawara, siccome pure in su quel d'Albania
<span class="pagenum"><a id="Page_388"></a>[388]</span>
e nella contrada dei Moacchi. Vi si mandaron
le soldatesche per fargli stare in cervello. Il congresso
decretò, si sostenessero, e si confinassero a luoghi sicuri
i sospetti. In questo tempo il generale Heath, il
quale stava alla guardia delle alture della Nuova-Jork,
tentò il Forte Independenza situato nelle vicinanze di
Kingsbridge. Ma quei che lo guardavano, risposero
audacemente, e si preparavano alle difese. Gli Americani
disperando di far frutto per assalto, abbandonata
l'impresa, se ne ritornarono a luoghi alti e forti.
</p>

<p>
Non facendo sul principio di quest'anno Howe nissun
moto, che potesse dar sospetto agli Americani,
ch'ei volesse di breve uscir a campo, deliberò Washington
di usar la presente quiete per liberar dal
vaiuolo i suoi, peste sì terribile a quei popoli. Era
stato di questo malore talmente afflitto l'esercito settentrionale
nel varcato anno, che non altro, se non
se gli ostacoli incontrati sui laghi avevano impedito,
che l'esercito inglese non venisse sopra il fiume del
Nort. Temevasi nel presente di una simile calamità
per l'esercito del mezzo. Deliberò Washington di sottomettere
tutte le sue genti, e tutti quegli aiuti, che da
varie parti gli pervenivano, ad un generale annestamento
del vaiuolo. La cosa fu con tanta prudenza
condotta nel campo, che niuna occasione fu offerta
al nemico di poter far danno. Si ordinò nel medesimo
tempo ai medici dell'ospedale di Filadelfia, innestassero
grado grado tutti quei soldati, che dalle
province meridionali erano inviati al campo, e che
venivano a far capo grosso in quella città. Negli altri
luoghi di posata le istesse cautele si usavano, in guisa
che si ebbe ottenuto per le vicine fazioni un esercito
esente da un male, che di gravissimi pericoli
poteva diventar cagione. Da quest'esempio delle soldatesche
<span class="pagenum"><a id="Page_389"></a>[389]</span>
nacque un insigne benefizio a tutte quelle
popolazioni; perchè imitandolo generalmente, pochi
furono coloro, che non usassero l'innesto, e appoco
appoco i popoli diventarono esenti da tal malattia.
</p>

<p>
Frattanto essendo già trascorsa la stagione sino più
oltre di mezzo marzo, e non potendo Howe uscir ancora
a guerra campale per la mancanza delle tende,
e di altre bagaglie, che aspettava dall'Inghilterra, deliberò
di tentare almeno qualche spedizione, che potesse
riuscire di notabil danno al nemico. Avevano
gli Americani durante l'inverno fatto una molto considerabil
massa di vettovaglie, di strami e di munizioni
di ogni sorta in quell'alta e montagnosa contrada
chiamata Courtland-Manor. La fortezza del luogo,
la vicinità del fiume del Nort, l'opportunità di
poter ricevere dalle occidentali province tutte quelle
cose, che là inviate si sarebbero, e la facilità di farle
pervenire all'esercito cesariano, avevano persuaso ai
Capi americani a fare su di quelle alture la generale
riposta. Giace poi più sotto sul fiume del Nort, distante
a cinquanta miglia dalla Nuova-Jork, una piccola
Terra chiamata Peek's-hill, la quale serviva di
porto per ricevere le provvisioni, e rimandarle all'esercito.
Ma siccome assalire ad un tratto tutto il Courtland-Manor
era impresa, se non impossibile, molto
difficile, essendo il luogo fortissimo e ben custodito,
così il Capitano britannico si determinò a fare soltanto
la fazione di Peek's-hill. Si avviarono gl'Inglesi
a quella volta per la via del fiume. Tostochè
ebbero gli Americani le novelle dell'avvicinarsi del
nemico, stimandosi inabili al resistere, e non isperando
per la brevità del tempo rimuover le munizioni,
posto fuoco alle baracche ed ai magazzini, si ritirarono.
Giunti gl'Inglesi sbarcarono. Il danno fu grande;
<span class="pagenum"><a id="Page_390"></a>[390]</span>
ma non tanto, quanto se l'erano gl'Inglesi dati
a credere, maggiore però di quanto pubblicassero gli
avversarj.
</p>

<p>
Un'altra somigliante fazione fu fatta dagl'Inglesi
alcuni giorni dopo sulle terre del Connecticut. Avevan
gli Americani una gran riposta di bagaglie e di
munizioni a Danbury, grosso borgo del Connecticut
nella contea di Fairfield. Fu commessa la cura di andar
a guastarle al generale Tryon. Oltre la distruzione
delle provvisioni, speravasi che i leali sarebbero
accorsi a congiungersi coi soldati del Re. In questo
era Tryon confidentissimo, siccome quegli, che
prestava gran fede alle parole dei fuorusciti, pronti
sempre a credere quello, che desiderano. La sera dei
venzette aprile una banda di duemila soldati, passato
il Sound, sbarcò, dopo tramontato il sole, sulla
costa del Connecticut tra Fairfield e Norwalk. E senza
metter tempo in mezzo, s'avviò a Danbury, dove arrivò
l'indomani. Il colonnello Huntingdon, che vi
era di presidio con pochi soldati, veduto il nemico
vicino, si ritirò in su ai luoghi forti. Gl'Inglesi non
avendo carreggio da trasportar le munizioni, le guastarono.
Fu gravissimo il danno, massimamente per
la perdita di parecchie centinaia di tende, delle quali
stava l'esercito americano in gran bisogno, perdita
tanto più grave, che mancavano negli Stati Uniti le
materie atte a poterle rifare. I leali non fiatarono.
</p>

<p>
Ma intanto la contrada si era levata a romore. Già
le milizie, dimostrando volontà e fede verso la repubblica,
si erano aggreggiate a Reading sotto le insegne
del congresso. Arnold, che per caso si trovava
nelle vicinanze occupato nella bisogna dell'arrolare,
udito il romore dell'armi, del quale tanto si dilettava,
seguendo quel suo smisurato ardire, era corso
<span class="pagenum"><a id="Page_391"></a>[391]</span>
a congiungersi coi compagni a Reading. Il generale
Wooster, il quale dagli stipendj del congresso si era
condotto, come brigadier generale delle milizie, a
quei dello Stato del Connecticut, arrivò da un'altra
parte con molte genti. Tutti ardevano di desiderio
di venirne alle mani col nemico. Gl'Inglesi,
veduto il pericolo, si ritirarono a gran passo per
la via di Ridgefield. Gli Americani determinarono
di opprimergli, prima che nuovi rinforzi ricevessero.
Wooster molestava agramente, usando l'opportunità
dei luoghi, il retroguardo inglese, quantunque i capitani
colle minute artiglierie si difendessero valorosamente,
e si fiancheggiassero con numerose torme
di corridori. Ma finalmente l'Americano, combattendo,
piuttosto con temerità giovanile, che con senil prudenza
(era egli nell'età di settant'anni) fu ferito
mortalmente, e portato fuori del campo, dove poco
distante morì con quella costanza istessa, colla quale
era vissuto. I suoi, conosciuto il caso del capitano, si
disbandarono. Ma in questo mezzo era arrivato Arnold
a Ridgefield, dove affortificatosi con barricate e
terrapieni ordinava i suoi alla battaglia. Arrivarono
gl'Inglesi, e ne seguì un feroce affronto, che durò
assai tempo. I regj saliti di forza sui dirupi fulminavano
gli Americani per fianco. Si disordinarono questi,
e mal grado tutti gli sforzi di Arnold per rannodargli,
si ritirarono alla spezzata a Pangatuck, distante
a tre miglia da Norwalk. Gl'Inglesi impadronitisi di
Ridgefield vi pernottarono, e l'indomani mattina, arse
prima alcune case, ricominciarono a ritrarsi, camminando
verso il Sound. Furono di nuovo incontrati
dall'Arnold, il quale aveva raccozzate nuove genti
con alcune artiglierie. Succedevano leggieri e continue
avvisaglie dall'una all'altra riva, ed una più grossa
<span class="pagenum"><a id="Page_392"></a>[392]</span>
al ponte del fiume Sagatuck. Ma finalmente gl'Inglesi
superiori di numero e di disciplina, superati gli
ostacoli, arrivarono al luogo dove le navi gli aspettavano,
ed ivi non senza però gravi difficoltà e nuove
battaglie s'imbarcarono. Il congresso fece rizzare un
monumento a Wooster, e presentò a molto onore
Arnold con un cavallo acconciamente bardato.
</p>

<p>
Questa spedizione con tanto apparato fatta non
francò la spesa. Le provvisioni distrutte, se si eccettuano
le tende, non importarono gran cosa; e l'arsione
delle case di Danbury e di Ridgefield in un coll'altre
bestialità commesse dai regj eccitò a maggior
rabbia quei popoli già di per sè stessi molto ostinati
ed ardenti. Si conobbe eziandio, quanto fossero vane
le speranze, che Tryon aveva poste negli aiuti dei
leali. Poichè da parte nissuna si romoreggiò a favor
degli Inglesi; per lo contrario i popoli si levarono a
calca, e corsero contro gli assalitori.
</p>

<p>
Questa medesima fazione degli Inglesi diè origine
ad un'altra piena di molta audacia posta ad effetto
dai Connecticuttesi. Avevano questi avuto notizia, che
un abbondanziere inglese, aveva fatto accolta di munizioni
sì da guerra, che da bocca, e specialmente
di biade in un piccolo porto chiamato Sagg-Harbour
nell'Isola-Lunga, dove stavano a guardia pochi fanti,
ed un giunco armato di dodici cannoni. Ma ciò nonostante
gli Inglesi stavano a molta sicurezza, perchè
tenendo un frequente navilio nel Sound, non avrebbero
potuto recarsi nell'animo, che gli Americani sarebbero
stati sì arditi a volerlo varcare per andar sopra
all'Isola-Lunga. Ma la difficoltà dell'impresa non
potè tanto raffrenare quegli uomini arrisicati, che non
tentassero di sorprendere a Sagg-Harbour con un'improvvisa
e subita correria il nemico. A questo fine
<span class="pagenum"><a id="Page_393"></a>[393]</span>
il colonnello Meigs, uno degli audaci compagni d'Arnold
nella spedizione del Canadà, superati con incredibile
prestezza tutti gli ostacoli del tragitto, arrivò
prima del dì nel luogo delle canove; e, nonostante
la resistenza della guardia e delle ciurme, arse
molti legni, ed ogni cosa distrusse di quelle che stavano
sulla marina. Ottenuto l'intento se ne ritornò
a man salva a Guilford nel Connecticut, conducendo
seco non pochi prigioni. Si portarono gli Americani
in questo fatto molto umanamente, astenendosi dal
sacco delle proprietà private, ed avendo anzi ai prigionieri
tutte le robe restituite.
</p>

<p>
Mentre queste cose si facevano, cominciando omai
il verno a indolcire, si avvicinava la stagione del poter
osteggiar alla campagna, e nissuno dubitava, nel
presente anno non avrebbero gl'Inglesi lasciato indietro
cosa alcuna per ridur la guerra ad una finale conclusione.
Un grosso esercito stava pronto ad assalire
le province americane dalla parte del Canadà, ed un
altro ancor più grosso instava contro quelle del miluogo.
Tutti stavano in grandissima aspettazione delle
future cose. Se i capitani inglesi avessero potuto uscir
a campo, tostochè la stagione avesse svernato, certo
è, che avrebbero fatto grandissimo frutto. L'esercito
di Washington si trovava nella primavera tuttavia molto
debole; poichè, quantunque alcuni fra coloro, i quali
avevano compiute le ferme, pregati dai generali, e
temendo della totale rovina della patria, quando l'esercito
già debole abbandonassero, fossero rimasti, i
più, inabili a sopportare in mezzo ai campi i rigori
del verno, se n'erano alle case loro ritornati. La
bisogna poi dell'arrolare per tutto il termine della
guerra, od almeno per tre anni, procedeva molto lentamente,
nonostanti i promessi vantaggi, ostandovi la
<span class="pagenum"><a id="Page_394"></a>[394]</span>
natura di quei popoli, nemici naturalmente di ogni
soggezione, ed amantissimi della personale libertà. Il
trarre poi per sorte dalle bande paesane i soldati
d'ordinanza, il che era l'ultimo rimedio, era riputata
cosa, siccome nuova, così piena di molto pericolo.
Nè si poteva l'esercito della Nuova-Cesarea rinforzare
col far venir dalle province della Nuova-Inghilterra,
le quali abbondavano d'uomini valorosi e
pugnaci, nuovi aiuti, temendosi di Ticonderoga, del
fiume del Nort, e della città stessa di Boston, dove
una moltitudine di armatori americani ridotta si era
colle prede, e contro la quale l'antico odio conservavano
gl'Inglesi. Davano anche sospetto le genti britanniche,
che stanziavano nell'Isola di Rodi, le quali
potevano assalire il Massacciusset di fianco, e correre
vittoriosamente le vicine province. Tanta era la necessità
e la difficoltà, in cui si trovavano a quei dì
gli Americani di far gente, che diedero la libertà a
servi, cosa, alla quale prima grandemente ripugnate
avevano, e pigliarono ai soldi i novizj dei mestieri.
In tal modo si travagliava nell'inverno e nell'entrante
primavera. Cominciando poi a spirare verso il finir
di maggio l'aria più propizia, correvano gli Americani
all'armi volonterosamente, e Washington ogni
dì acquistava nuove forze. Perdettero adunque gl'Inglesi
l'occasione di una facile vittoria, forse, come
fu scritto, pel ritardo delle tende, ed allora ricominciarono
la guerra, quando dovevano trovare più duro
incontro. Ignorava Washington; quali avessero ad essere
i disegni di Howe sul modo di fare la vicina guerra,
e stava in molta apprensione, a quali parti fosse il
suo avversario per volger le armi. Temevasi, che,
rinnovata la guerra nella Nuova-Cesarea, si avviasse
alla volta della Delawara; la quale valicata su di un
<span class="pagenum"><a id="Page_395"></a>[395]</span>
ponte, che sapevasi essere stato a quest'uopo costrutto,
s'impadronisse della città di Filadelfia. Dubitavasi
eziandio molto, e quest'era la credenza di Washington,
che il generale inglese si avvierebbe verso le
parti superiori della provincia della Nuova-Jork, montando
a ritroso pel fiume del Nort a fine di cooperar
coll'esercito inglese del Canadà, il quale doveva
nel medesimo tempo far impeto contro Ticonderoga;
e, superata questa, venire a congiungersi nelle vicinanze
di Albanìa con quello dell'Howe. Di questa
mossa altrettanto più si doveva temere, che, oltre l'opportunità
sua, sapevasi di certo, che già fin dall'anno
passato aveva Howe ricevute istruzioni dai ministri
di doverla eseguire; dalla quale però le sue vittorie
dal canto della Nuova-Cesarea, ed il desiderio nato
colla speranza di poter da sè solo porre un pronto
fine alla guerra, l'avevano distratto. In tanta incertezza
sulle operazioni future dell'inimico, Washington,
avendo ricevuto i rinforzi, si determinò a pigliar
tali posti, che fossero egualmente opportuni per
potergli contrastare, sia che quegli s'incamminasse
ad Albanìa, ossiachè si volgesse per la Cesarea alla
volta di Filadelfia. Adunque le bande, che appartenevano
alle province settentrionali, furon fatte alloggiare
parte a Ticonderoga, e parte a Peek's-hill, quelle
delle province di mezzo, e delle meridionali sino alla
Carolina del Nort, nella Nuova-Cesarea, lasciandone
alcune poche per la guardia delle province più occidentali.
In tal modo, se l'Howe si avviava a Filadelfia,
avrebbe trovato da fronte tutte le forze adunate
nella Cesarea, e di più quelle di Peek's-hill, le
quali sarebbero scese a tribolarlo sul destro suo fianco.
Se quegli poi si fosse volto ad Albanìa, le genti
di Peek's-hill avrebbero difeso i passi da fronte, e
<span class="pagenum"><a id="Page_396"></a>[396]</span>
sarebbero rattamente venute in soccorso loro quelle
della Cesarea, le quali avrebbero anche potuto molestare
sul suo fianco sinistro il nemico sulle rive del
fiume del Nort. Se per lo contrario l'esercito inglese
del Canadà fosse venuto per la via del mare a congiungersi
con quello dell'Howe sulle spiagge della Cesarea,
potevano le genti di Peek's-hill ad un tratto
congiungersi colle restanti in questa stessa provincia,
e fare in tal modo un'oste gagliarda per difendere
Filadelfia. Ma finalmente, se l'esercito del Canadà
puntasse contro Ticonderoga, le bande di Peek's-hill
avrebbero potuto correre in aiuto di quelle, che
già avevano in cura di difendere quella Fortezza. Ma
siccome troppo più grande, di quanto si sarebbe potuto
pensare, si era l'importanza di conservare in
poter della lega la città di Filadelfia, così determinò
il congresso, si ponesse un campo sulla riva occidentale
della Delawara, sia perchè là andassero a rannodarsi
tutte le leve, che venivano dalle province australi
ed occidentali, e sia perchè servir potesse alle
riscosse. Quivi anche dovevano concorrere tutte le
bande paesane della Pensilvania, confortate da alcuni
reggimenti di stanziali. Si fece Capo di quest'esercito
Arnold, il quale si trovava a quei dì in Filadelfia.
Fatte tutte queste cose, Washington levatosi dal
campo di Morristown andò il dì 28 maggio a pigliar
con tutto l'esercito gli alloggiamenti a Middlebrook
a poche miglia distante da Brunswick sulla sinistra
riva del Rariton in una contrada difficile e montagnosa,
dove non poteva essere sforzato. Quivi attendeva
a fortificarsi maggiormente, ed in pochi dì questo
nuovo campo diventò non che forte, pressochè
inespugnabile. Aveva da fronte alcune creste di monti
ed il fiume Rariton, che colle sue giravolte lo proteggeva.
<span class="pagenum"><a id="Page_397"></a>[397]</span>
Alle spalle poi, e da fianco luoghi alpestri
e sicuri. Signoreggiava ancora tutto il paese da Brunswick
sino ad Ambuosa, dimodochè potevano gli Americani
discoprir tosto qualunque mossa, che gl'Inglesi
si facessero. Erano in questo mentre nell'esercito americano,
inclusi i Caroliniani del Nort e le milizie della
Cesarea, quindici migliaia di soldati, od in quel torno,
tra i quali però si contavano molto servidorame, ed
alcune bande indisciplinate.
</p>

<p>
Spinto Howe sempre da quella fatale necessità, la
quale fu la cagione manifesta della perdita di tutta
l'impresa, e per cui non avendo mai voluto volgersi
su pel fiume del Nort verso il Canadà per cooperare,
e congiungersi con quell'esercito, si era ostinato
a portar l'armi nella Cesarea e nella Pensilvania, aveva
fatto il disegno di penetrare per la prima di queste
province sino alla Delawara, cacciandone del tutto
Washington, e riducendo la contrada a tale stato di
divozione, che la comunicazione tra l'esercito e la
Nuova-Jork ne fosse libera, ed esente da ogni pericolo.
Pensava egli, che o Washington avrebbe accettata
la battaglia, nel qual caso nissun dubbio aveva
di non rimanerne colla vittoria; ovvero si sarebbe
grado grado ritirato, il che pareva più probabile; ed
allora, posate le cose della Cesarea con assicurarla
alle spalle, e diminuito il numero ed il coraggio dei
nemici per la prosperità della vittoria, si sarebbe,
sperava, ad un tratto sul ponte, che si era a questo
uopo apparecchiato, potuto valicar la Delawara, ed
insignorirsi affatto di Filadelfia. Il generale americano
non avrebbe potuto preservar questa città senza mettersi
al pericolo di una battaglia, che l'Inglese molto
desiderava. Ma se gl'impedimenti da incontrarsi nella
Nuova-Cesarea non si fossero potuti superare senza
<span class="pagenum"><a id="Page_398"></a>[398]</span>
molto o sangue o perdita di tempo, intendeva di usar
l'opera dell'armata, e di quel numero grandissimo
di navi passeggiere, che si avevano in pronto alla
Nuova-Jork. Per mezzo di questo navilio potevasi l'esercito
trasportar per la via del mare, od alle bocche
della Delawara, e di là per a Filadelfia, ovvero
a quelle del golfo di Chesapeak, pel quale si aveva
l'adito facile alle parti più interne della Pensilvania,
e più vicine alla città stessa di Filadelfia. Nell'uno e
nell'altro caso sarebbe questa venuta in poter degli Inglesi.
Il che ottenutosi, si sarebbe quivi fatto la massa
generale, e potuto portar la guerra nel cuore stesso delle
nimichevoli province della Pensilvania, della Virginia,
e della Marilandia; le quali, e per i grossi fiumi che vi
corrono, e pei profondi bracci di mare, che vi penetrano,
si trovavano molto esposte alle offese di un nemico
tanto potente sull'armi marittime. Ma egli è evidente,
che il primo scopo, al quale doveva attendere il generale
inglese, quello era della distruzione dei Washingtoniani,
e perciò prima di venirne al mezzo del trasporto
per la via del mare volle tentar la fortuna nella
Cesarea, proponendosi di usar ogni arte per astringere
il nemico alla battaglia. Per la qualcosa, avendo
ricevuto d'Europa le tende, ed altri arnesi necessarj
al campeggiare, con alcuni aiuti, principalmente di
lanzi, sul cominciar di giugno, passò egli stesso in
persona sulle rive della Nuova-Cesarea, e fe' marciare
tutto l'esercito a Brunswick, lasciata però una
sufficiente guardia in Ambuosa. Quivi, considerata
molto bene la fortezza del campo, nel quale si era
Washington riparato, non si ardì assaltarlo; e perciò,
dimorato ivi prima alcuni dì, e così avendo appresentato
la giornata al nemico, ed avendola questo
rifiutata, deliberò di far le viste di volersi incamminare
<span class="pagenum"><a id="Page_399"></a>[399]</span>
alla volta della Delawara. Pensava, che l'Americano,
veduto il pericolo di Filadelfia, avrebbe per
seguitarlo abbandonato quel posto inespugnabile. Ma
Washington, che non voleva mettersi alla stretta dei
fatti d'arme, se non al sicuro, non si muoveva. Ordinava
intanto, avendo veduto da queste dimostrazioni
del nemico, che il disegno suo era, di continuar la
guerra non contro i passi, che guidano verso il Canadà,
ma sibbene nella Cesarea, venissero in suo aiuto
le genti di Peek's-hill. Metteva insieme una torma di
cavalleggieri sotto gli ordini del colonnello Morgan,
quello stesso, che con sì smisurato valore aveva combattuto
nell'assalto di Quebec, acciò pizzicasse alla
sfuggita il sinistro fianco dell'esercito inglese, e gli
scorrazzanti frenasse ed opprimesse Sullivan; il quale
con una grossa schiera stava alle stanze di Princetown,
ebbe ordine di ritirarsi a luogo più sicuro sul
Rocky-hill. Ma Howe, veduto, che Washington non
si lasciava pigliare a queste dimostrazioni, determinò
di avviarsi in fatti, ed avvicinarsi vieppiù alla Delawara.
Perciò, la mattina dei 14 di giugno, molto per
tempo, tutto l'esercito britannico, lasciati duemila
soldati di guardia a Brunswick, si moveva diviso in
due colonne verso quel fiume. La testa della prima
condotta dal Conte di Cornwallis, e che seguitava la
via a dritta, arrivava allo spuntar del giorno a Sommerset-Court-House
a nove miglia distante da Brunswick.
La sinistra guidata dal generale de Heister giungeva
nel medesimo tempo a Middlebush, Terra situata
più sotto sulla strada per a Princetown. Ma Washington,
che pur persisteva nel voler temporeggiare la guerra,
non si lasciava aggirare. Considerava, che il nemico
non si sarebbe attentato, seppure non si determinasse
temerariamente, il che dell'Howe prudente
<span class="pagenum"><a id="Page_400"></a>[400]</span>
e circospetto capitano non si poteva sospettare, di
recarsi sino sulle rive della Delawara, e passar questo
fiume, avendo un esercito nemico a combattere
sull'opposta riva, ed un altro più grosso alle spalle.
Era altresì cosa evidente, che se l'intendimento del
generale inglese fosse stato di varcar già fin d'allora
la Delawara, là sarebbe corso velocemente senza fare
alcuna ristata, e non avrebbe indugiato, come fece,
a mezza strada. Nè era nascoso all'Americano, che
l'Inglese era camminato sin là, sciolto e spedito, lasciando
a Brunswick tutta la salmerìa, i battelli ed
i ponti. Bene adunque ponderate tutte queste cose,
molto prudentemente giudicò Washington, che l'intenzione
del nemico non era già di correre alla Delawara,
ma sibbene di cavarlo dal forte campo di
Middlebrook, ed in tal modo trovar occasione, od anche
indurlo alla necessità di una battaglia. Laonde
non fece alcun motivo, ma continuò a starsene quietamente
dentro il suo alloggiamento. Solo, essendo così
vicino il nemico, arringò le sue genti in ordine di
battaglia sui poggi che difendevano gli alloggiamenti
da fronte, e così continuaron esse tutta la seguente
notte. Intanto le milizie cesariane correvano all'armi
da ogni parte; e Sullivan colla sua schiera si era,
marciando sulla sinistra riva del Millstone-river, avvicinato
al Rariton, di maniera che e potesse ritardare
con frequenti badalucchi il nemico da fronte, ed accozzarsi
all'uopo col generale Washington.
</p>

<p>
Conosciuto Howe, che l'avversario non si lasciava
pigliare a quei tranelli, e che le minacce a voler correre
alla Delawara erano state infruttuose, volle provare,
se la sembianza della paura, e della precipitosa
ritirata verso Ambuosa lo potessero adescare, ed in
tal modo acquistare la occasione di combattere. Per
<span class="pagenum"><a id="Page_401"></a>[401]</span>
la qual cosa la notte dei 19, lasciati gli alloggiamenti,
in cui già aveva incominciato ad affortificarsi, si ritirava
con grandissima celerità a Brunswick, e quindi
colla celerità medesima ad Ambuosa. Durante questa
mossa andaron gl'Inglesi ardendo le case, o per furor
soldatesco, o forse per vieppiù infiammar il nemico
a seguitargli. In Ambuosa, gettato il ponte, che apparecchiato
avevano pel passaggio della Delawara, sul
canale che divide la terra-ferma dall'Isola degli Stati,
traghettarono tosto in questa le salmerìe, e tutti gl'impedimenti
più gravi. Poscia le genti stesse cominciarono
a varcare, sicchè pareva che tutto l'esercito sarebbe
in poco d'ora dentro di quell'isola ridotto,
come se avesse perduto ogni speranza, ed abbandonato
del tutto il disegno di annasar più oltre la Cesarea.
A questo scaltrimento dell'Howe si lasciò Washington,
nonostante la sua natura molto circospetta,
ingannare. Ordinò pertanto prima ai generali Greene,
Sullivan e Maxwell, seguitassero con grosse bande
il nemico che indietreggiava; ma i due ultimi arrivarono
troppo tardi. Morgan però co' suoi cavalleggieri
lo andò infestando alla coda; e lord Stirling
col colonnello Conway, lo noiarono sul sinistro fianco.
Tuttavia potettero far poco frutto, marciando l'Inglese
con grande circospezione, e molto grosso in sul
retroguardo. Poi Washington istesso con tutto l'esercito,
lasciato il suo sicuro alloggiamento de' colli
di Middlebrook, volendo difendere da ogni insulto
le bande mandate avanti, andò a porre il campo a
Quibbletown, Terra situata sei o sette miglia più prossimamente
ad Ambuosa. Lord Stirling occupò con
una forte squadra il luogo detto Metuckin più sotto
verso questa città. Si determinò Howe ad usar prontamente
quella occasione, che astutamente aveva aperto
<span class="pagenum"><a id="Page_402"></a>[402]</span>
a sè stesso. Incontanente la notte dei 25 richiamò
le sue genti dall'Isola degli Stati sulla terra-ferma
della Cesarea, e la mattina de' 26 marciò minaccevolmente
contro gli Americani, avendo diviso il suo
esercito in due schiere. Tre eran le parti del suo
disegno; quello di tagliare il ritorno ai corridori dei
nemici; l'altro di combattere il grosso dell'esercito
loro; e finalmente l'ultimo, facendo marciare una
grossa banda sulla sinistra molto celeremente, andar
ad impadronirsi dei passi delle montagne, pei quali
si ha la via al campo di Middlebrook, acciochè Washington
non potesse più andarvi a cercar rifugio. La
destra schiera guidata da Cornwallis era destinata a
compir quest'ultimo fine, e perciò ella si avviava a
gran passi per la via di Woodbridge alle Pianure Scozzesi.
La sinistra condotta dall'Howe in persona camminava
per la strada di Metuckin. Era l'intento dei capitani
inglesi, che queste due schiere si congiungessero
l'una coll'altra al di là di Metuckin sulla strada,
che da questo luogo conduce alle Pianure Scozzesi;
e che quindi di nuovo separatesi, la sinistra
si voltasse rattamente contro il fianco sinistro dell'esercito
americano alloggiato a Quibbletown, e la
dritta nel medesimo tempo andasse ad occupar i colli
posti sulla sinistra del campo di Middlebrook. Quattro
battaglioni con sei bocche da fuoco alloggiavano a
Bonhamtown per assicurar Ambuosa da ogni assalto
improvviso. Ordinato in tal modo l'esercito inglese
camminava molto celeremente non senza grande speranza
della vittoria. Ma la fortuna, che voleva serbar
gli Americani a miglior destino, disordinò ad un
tratto il ben composto disegno dei capitani britannici.
Lord Cornwallis, varcato che ebbe Woodbridge,
s'incontrò in una masnada di settecento veliti, o sia
<span class="pagenum"><a id="Page_403"></a>[403]</span>
corridori americani. Ne seguì un abboccamento, nel
quale non indugiaron molto i repubblicani a voltar
le spalle. Ma intanto il romor dell'armi, poscia le
certe novelle recate dai fuggiaschi fecero avvertito
Washington, che stava molto ritenuto, del vicino e
gravissimo pericolo, nel quale si trovava. Si risolvette
tostamente a ricuperare con celerità quello, che
forse con imprudenza aveva abbandonato. Lasciato
adunque tosto l'alloggiamento di Quibbletown se ne
andò difilato a ripiantar di nuovo il campo a Middlebrook,
dove giunto mandò senza metter tempo in
mezzo grosse guardie ad assicurarsi i passi sulla sinistra,
pei quali intendeva Cornwallis di penetrare sino
sulle alture. Quest'intanto, sbaragliate senza fatica le
prime bande di corridori che battevano le strade,
s'incontrò finalmente nella schiera del Lord Stirling
grossa di tre migliaia di combattenti, la quale fe' le
viste di volergli contendere il passo. Aveva il capitano
americano molto acconciamente ordinato le sue genti
in mezzo alle selve, e protettele con molte artiglierie.
Ma gl'Inglesi e gli Essiani, eccitati gli uni e gli
altri da emulazione, diedero dentro con tanta furia,
che ne furono tosto gli Americani disordinati, e costretti
a dar luogo. Perdettero in questo fatto molti
morti, feriti e prigionieri, con tre pezzi di artiglierie.
Gl'Inglesi gli seguitarono sino dentro Westfield, sebbene
con poco frutto per le selve, e per l'intenso
calore della giornata. Lord Cornwallis, conosciuto che
i passi erano diligentemente guardati, e disperatosi di
poter ottenere l'intento suo, ritornò per la via di
Raway ad Ambuosa. Howe medesimamente, veduto
rotto, e guasto affatto il suo disegno per la subita
ritirata di Washington al sicuro nido di Middlebrook,
se ne tornò anch'esso in quella città. Le brigate di
<span class="pagenum"><a id="Page_404"></a>[404]</span>
Scot e di Conway gli seguitarono alla seconda, e gli
accompagnarono sino in sui confini, senza però offendergli
in alcuna parte, perchè camminarono rannodati
e cauti.
</p>

<p>
Ora i capitani britannici andavano considerando,
che il voler seguitare ad osteggiar nella Cesarea, e
per questa penetrare sino alla Delawara sarebbe non
solo cosa inutile per l'ostinazione del nemico a non
voler venirne ad una battaglia giusta, ma ancora per
la fortezza de' luoghi, e per la nimistà degli abitatori,
perniziosa oltre modo; perciocchè già la stagione
s'inoltrava, e non v'era più tempo da perdere in ispedizioni
infruttuose. Si risolvettero adunque di andar
per la via del mare ad assaltar la Pensilvania (seguendo
sempre quel pensiero loro di voler operare
da sè, e non in congiunzione dell'esercito canadese,
del quale già si avevano gli avvisi certi, avesse investito
Ticonderoga; ed incerti, ma probabili, se ne
fosse fatto padrone). Perciò tutto l'esercito, varcato
il canale, passò nell'Isola degli Stati; e poco stante
gli Americani entrarono in Ambuosa.
</p>

<p>
I grandi apparecchiamenti che si facevano dagl'Inglesi
nell'Isola degli Stati, ed in tutta la provincia
della Nuova-Jork pel trasporto dell'esercito per la via
del mare, e l'incertezza del luogo, nel quale dovesse
andare a ferire una sì grande tempesta, teneva sollevate
tutte le province americane. Si temeva di Boston,
del fiume del Nort, della Delawara, del Chesapeak,
e perfino di Charlestown nella Carolina, dove
era una considerabile canova di viveri e di munizioni.
Il generale Washington stava vigilantissimo,
e teneva continue e segrete pratiche coi repubblicani
della Nuova-Jork, i quali giornalmente lo ragguagliavano
di quanto vi si diceva e faceva; e secondochè
<span class="pagenum"><a id="Page_405"></a>[405]</span>
gli avvisi o la fama portavano, che questo o quell'altro
luogo avesse ad essere la meta della spedizione,
mandava tostani procacci, perchè si ordinassero alle
difese. Ma in questo avevano gl'Inglesi il vantaggio;
perchè procedendo per la via del mare, potevano riuscir
improvvisi nel proposto luogo innanzi che si fossero
gli abitanti apparecchiati, od avessero le soldatesche
potuto marciare in soccorso. Potevano gl'Inglesi
già aver fatti notabili progressi prima, che questi
arrivassero.
</p>

<p>
Ma fra tutti gli oggetti, ai quali potesse Howe tener
la mira, avvisavano benissimo gli Americani,
che due, siccome i principali, fossero anco i più probabili.
Questi erano, o la conquista di Filadelfia, o
la cooperazione pel fiume del Nort coll'esercito canadese.
Quale però de' due avesse ad anteporre, non
era facil cosa il definire. Perciò si stava Washington
molto perplesso, e non si moveva dal suo campo di
Middlebrook, dal quale poteva e sicuramente temporeggiar
con gli accidenti, ed all'uopo correre con
eguale prestezza a Filadelfia, od alle parti superiori
dell'Hudson. In questo stato di cose una mossa dell'Howe
lo persuadeva, che quest'intendesse di far la
fazione d'Albania. Il navilio inglese da Princesbay,
luogo poco lontano da Ambuosa, fu ridotto più in
su verso la Nuova-Jork a Watering-place, e tutto
l'esercito colle munizioni e le bagaglie, lasciata la
costa vicina ad Ambuosa, se ne era ito ad alloggiar
nella punta settentrionale dell'Isola degli Stati. Sopra
che Washington, ordinato che due reggimenti di
fanti ed uno di cavalleggieri rimanessero nella contrada
tra Newark ed Ambuosa per difenderla contro
le improvvise correrìe, se ne tornava col grosso del
suo esercito nel suo campo di Morristown. Quivi era
<span class="pagenum"><a id="Page_406"></a>[406]</span>
più vicino all'Hudson, e non tanto lontano da Middlebrook,
che non potesse subitamente di nuovo occuparlo,
quando il nemico facesse un'altra volta un
impensato motivo sulla Cesarea. Spediva altresì Sullivan
con una forte schiera sino a Prompton sulla via
di Peek's-hill, acciocchè secondo il bisogno potesse
spacciatamente recarsi a quest'ultimo luogo, o ritornare
a Morristown. In questo mezzo si rinfrescava
vieppiù la fama, che Burgoyne, capitano generale
dell'esercito britannico sui laghi, era comparso molto
grosso sotto le mura di Ticonderoga. Per la qual cosa
il generale americano, sospettando viemmaggiormente
della cooperazione dei due eserciti dell'Howe e del
Burgoyne sulle rive dell'Hudson, ordinò tosto a Sullivan,
si recasse a Peek's-hill, ed egli stesso andò ad
alloggiare a Prompton, e poscia anche a Clove. Si
ebbero poco poi le novelle della resa di Ticonderoga;
e nel medesimo punto s'intese, che il navilio
dell'Howe era venuto sino alla città della Nuova-Jork,
e che anzi molti legni passeggieri già erano entrati
nel fiume del Nort, e andati su sino a Dobbsferry,
dove il fiume dopo di essersi notabilmente allargato,
come quasi in un lago, che chiamano mare Tappan,
di nuovo si ristringe. Questi tentativi giunti alla evidente
opportunità dell'impresa, cancellarono quasi ogni
dubbio nella mente di Washington, che l'intendimento
del nemico quello fosse di far forza su per
le rive dell'Hudson, e di levar i difensori di sopra
quei passi per cooperar poscia coll'esercito canadese.
Perciò comandava a Sullivan, che, immantinente varcato
il fiume, andasse ad accamparsi dietro Peek's-hill
sulla sinistra sponda di questo. Istessamente commise
a lord Stirling di passare, e d'andar a congiungersi
con Putnam, il quale era alla guardia delle alture,
<span class="pagenum"><a id="Page_407"></a>[407]</span>
delle quali si stava in tanta gelosia. Ma, siccome
le navi più grosse, ed una parte delle sottili si erano
ridotte da Watering-place a Sandy-Hook verso l'aperto
mare, e per alla volta della Delawara, e che il grosso
dell'esercito inglese stanziava tutt'ora nell'Isola degli
Stati, non istava del tutto Washington senza sospetto,
che Howe fosse per imbarcarsi, ed andar sopra
a Filadelfia.
</p>

<p>
In mezzo a queste incertezze, e mentre il capitano
americano s'ingegnava ad ogni modo di penetrare nell'intento
dell'Inglese, e questi si sforzava d'ingannarlo
con vane dimostrazioni sulle rive del fiume del
Nort, ecco, che pervennero le novelle di un caso, il
quale, quantunque in sè stesso di poca importanza,
molto però rallegrò da una parte gli Americani, e
dall'altra molto rattristò gl'Inglesi. Comandava alle
genti britanniche, che alloggiavano nell'Isola di Rodi,
il maggior generale Prescott, il quale trovandosi dentro
di un'isola, e le acque all'intorno tutte essendo
corse da frequenti navilj del Re, ed avendo una soldatesca
molto superiore a quella, che ne' vicini luoghi
avrebbero i nemici potuto adunare, se ne viveva molto
confidentemente a mala guardia. Gli Americani, che
ardentemente desideravano di rappigliare pel generale
Lee, deliberarono di sorprendere Prescott, e condurlo
prigione sul continente. Pertanto la notte dei dieci
luglio il luogotenente colonnello Barton con una masnada
di quaranta soldati delle milizie rodiane molto
pratiche dei luoghi, s'imbarcò sui battelli atti a pescar
balene, e dopo d'aver navigato per ben dieci miglia,
e schivato con mirabile destrezza le navi nemiche,
che non eran poche, sbarcò sulla costa occidentale
dell'Isola tra Newport e Bristol-Ferry. Di là s'avviarono
rattamente, e con grandissimo silenzio all'alloggiamento
<span class="pagenum"><a id="Page_408"></a>[408]</span>
di Prescott. Quivi si assicurarono con somma
accortezza delle sentinelle, che custodivano la porta,
ed un ajutante di campo entrato a gitto nella
camera, dove il generale dormiva quietamente, lo arrestò.
Poscia senza nemmen dargli tempo si vestisse,
lo condussero con eguali segretezza e felicità a salvamento
alle terre loro. Gli Americani ne fecero gran
festa, perchè speravano di poterlo scambiare con Lee.
Prescott ne sentì grandissimo cordoglio; poichè da poco
tempo era stato liberato dalle mani degli Americani
per mezzo degli scambj, dacch'era venuto in potestà
loro nella guerra canadese. Oltreacciò aveva egli poco
tempo prima con insolenza barbara posto un taglione
addosso al generale Arnold, come se questi stato fosse
un ladro od un assassino. Del che Arnold, si era rappigliato
col porre addosso a Prescott un taglione minore
del suo. Il congresso rendè molte grazie a Barton,
e lo presentò con una spada.
</p>

<p>
Intanto la grandezza degli apparati, che si facevano
dall'Howe per fornir l'armata, ed alcune mosse di
questa accrescevano nella mente del generale americano
il sospetto, che quello che dapprima aveva creduto,
fosse il primo scopo dell'Inglese, cioè il campeggiar
le contrade dell'Hudson, non fosse altro che
una vana dimostrazione. Grado grado si accostava vieppiù
all'opinione, che il vero intento suo fosse d'imbarcarsi,
e d'andare per la via del mare a percuotere
la città di Filadelfia, sedia e capo di tutta la lega.
Perciò si ritirava appoco appoco da Clove, e spartiva
il suo esercito in molte bande spedite, acciocchè potessero
con più facilità correre in aiuto dei luoghi
assaltati. Pregava il congresso, adunasse spacciatamente
le milizie della Pensilvania, e quelle delle basse
contee della Delawara, le prime a Chester e le seconde
<span class="pagenum"><a id="Page_409"></a>[409]</span>
a Wilmington. Instava, che si ponessero le vedette
sopra i capi della Delawara per sopravvedere i
mari, spiare e prontamente avvisare l'arrivo del nemico.
Ricercava il governatore della Nuova-Cesarea,
facesse correre alle insegne le milizie dei distretti vicini
a quel fiume; e che facessero capo grosso a Gloucester,
piccola Terra situata sulla sinistra riva poco
sotto a Filadelfia.
</p>

<p>
Nonostante tutta la diligenza che usavano i fratelli
Howe nei preparamenti del tragitto, e l'opera assidua
delle ciurme di più di trecento navi, si penò molto
a fornire le cose necessarie, sicchè l'armata coll'esercito
a bordo non potette salpare da Sandy-Hook, se
non il giorno 23 di luglio. S'imbarcarono a questa
spedizione trentasei battaglioni tra Inglesi ed Essiani,
inclusi i fanti leggieri, i granatieri, una banda di Jorchesi
nominata i corridori della Regina, ed un colonnello
di cavalleggieri. Seguiva un acconcio fornimento
di artiglierie. Sette battaglioni con un colonnello
di cavalleggieri, e le rimanenti bande paesane
continuarono a stanziare nella Nuova-Jork per la difesa
della provincia. Altrettanti ne furono lasciati nell'Isola
di Rodi. Fu scritto, che Howe avesse in animo
d'imbarcar più genti; ma che avendo Clinton, che,
partito Howe, doveva rimanere in grado supremo di
dignità, dimostrato il pericolo, che si correva per la
debolezza delle guernigioni, per la vastità dei luoghi,
e per la frequenza dei porti, abbia consentito a lasciar
indietro sì gran numero di soldati. Così l'Inghilterra
per errore o dei ministri o dei capitani, invece
di una grossa e poderosa oste, aveva in America
tre eserciti minori, da ciascuno dei quali non si poteva
sperare la vittoria certa; uno nel Canadà, un
altro nell'Isole della Nuova-Jork, e di Rodi, ed un
<span class="pagenum"><a id="Page_410"></a>[410]</span>
terzo, che viaggiava sulle navi alla volta di Filadelfia.
Ma forse credettero essi, che in un paese, come quello
era in cui si guerreggiava, interrotto sì frequentemente
da laghi, da fiumi, da selve e da ogni sorta di luoghi
difficili e forti, dovesse riuscir più efficace l'opera
di tre eserciti pronti e spediti, che non quella di un
più grosso, e per conseguente più impedito dalla moltitudine
delle salmerìe. La quale escusazione sarebbe
per avventura accettabile, se i capitani britannici invece
di giocare, come si suol dire, allo sbaraglino,
ed operar, come fecero, alla spartita, avessero, congiungendo
i consiglj loro, l'uno aiutato l'altro, ed
unitamente a qualche grande e comune impresa fossero
concorsi. Quale di questo sia la verità, i progressi
che faceva grandi verso le fonti dell'Hudson
l'esercito del Burgoyne, il timore dei futuri assalti
dell'Howe, e l'incertezza del luogo, dov'egli avesse
a ferire, tenevano sospesi ed in grandissima apprensione
gli animi di tutti sul continente americano. Si
aspettavano le battaglie, che ognuno riputava, dovessero
riuscire altrettanto aspre e sanguinose, quanto
importanti e decisive.
</p>

<p class="pad2 center large">
FINE DEL VOLUME SECONDO
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (Isola Lunga/Isola-Lunga, terraferma/terra-ferma,
Albania/Albanìa e simili), correggendo senza annotazione
minimi errori tipografici.
</p>

<p>
Copertina creata dal trascrittore e posta nel pubblico dominio.
</p>
</div>

</body>
</html>
